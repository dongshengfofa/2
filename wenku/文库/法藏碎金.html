<html><head><meta charset='utf-8'><meta name='viewport' content='width=device-width, initial-scale=1'>
<meta name='applicable-device' content='pc'><meta name='keywords' content='浣涙硶,鍐弬浣涙硶,瑙嗛璁茶В,法藏碎金' />
<style>*{margin:0;padding:0;background:#ECF5FF;}.zw{font-family:'寰蒋闆呴粦';font-size:22px;padding:20px 20px 20px 20px;}</style></head><body><hr><center><div class='zw'>法藏碎金</div></center><br><center><div>作者：佚名　来源：佛学在线</div></center><br><div class='zw'><center><span id="hits"></span></div>
        <div class="zw">
			
							<p>
      
     <P align=center><FONT color=#000000 size=5><STRONG></STRONG></FONT> </P>
<P align=center><FONT color=#0968f7 size=5><STRONG>目　录</STRONG></FONT></P>
<BLOCKQUOTE dir=ltr style="MARGIN-RIGHT: 0px">
<BLOCKQUOTE dir=ltr style="MARGIN-RIGHT: 0px">
<BLOCKQUOTE dir=ltr style="MARGIN-RIGHT: 0px">
<BLOCKQUOTE dir=ltr style="MARGIN-RIGHT: 0px"><FONT size=5><STRONG>
<BLOCKQUOTE dir=ltr style="MARGIN-RIGHT: 0px"></STRONG></FONT><FONT size=3>
<P><BR><FONT size=4><U><FONT color=#0968f7>序</FONT></U><BR><U><FONT color=#0968f7>自序</FONT></U><BR><U><FONT color=#0968f7>第一　布施门</FONT></U><BR><U><FONT color=#0968f7>第二　持戒门</FONT></U><BR><U><FONT color=#0968f7>第三　忍辱门</FONT></U><BR><U><FONT color=#0968f7>第四　精进门</FONT></U><BR></FONT><FONT size=4><U><FONT color=#0968f7>第五　禅定门</FONT></U><BR><U><FONT color=#0968f7>第六　般若门<BR></FONT></U><U><FONT color=#0968f7>第七　忆念门<BR></FONT></U><U><FONT color=#0968f7>第八　教化门<BR></FONT></U><U><FONT color=#0968f7>第九　助道门</FONT></U><BR><U><FONT color=#0968f7>第十　修证门<BR></FONT></U><U><FONT color=#0968f7>   </FONT></U></FONT></FONT><FONT size=+0><FONT color=#0099ff size=4><U>（附录）辑录经论一览</U></FONT></P></BLOCKQUOTE></BLOCKQUOTE></BLOCKQUOTE></BLOCKQUOTE></BLOCKQUOTE></FONT><FONT size=5>
<P><FONT color=#000000 size=4></FONT></P>
<P align=center><BR><STRONG><FONT color=#000000><BR>序</FONT></STRONG></P><STRONG>
<P align=left><BR></STRONG></FONT><FONT color=#0000ff size=3><FONT color=#0000cc>　　如来出世，随宜说法，因众生病既各异，故法王药须多方。八万四千法藏、十二部经，博大精深，浩如烟海，学人往往望而却步。虽然，佛法紧要处原无多子，不过欲令众生断除妄想执着，复兴本有心性而已。众生无量劫来，迷真起妄，安之若素，于六道轮回长夜大苦，不以为患，贪爱五欲，不能自拔。经云：“三界无安，犹如火宅，众苦充满，甚可怖畏！”于是大圣悲悯，教网恢张，众生处处着，引之令得出，渐渐积功德，自然成佛道。苟欲亲证本性，要在真实行履。欲得实行，必先具正知见，不学圣教，何从启迪蒙昧，有所准绳。徐恒志居士自行之余，心切利人，曩者已著《学佛是怎么一回事？》一书，于心性道理，佛教各宗源流、旨趣，修持方便，由浅入深，条分缕析，使初学者问津有自，免致歧误，早已风行海内外。今乃复辑《法藏碎金》，广录诸大乘经论要义，分列十门：以六波罗密为先，盖六度乃诸佛智慧之渊海，菩萨万行之司南。次为忆念，揭示禅净心要：而净土法门，三根普被，功高易进，尤为要中之要。复以教化、助道二门匡扶之，如施肥沃土，令苗滋长。既具实行，必有证得，故殿以修正，使知所避忌，不越规矩。此之十门，于佛法信、解、行、证，全始要终，义无不备；且门门互摄，法法圆具，虽曰碎金，皆真金也，即全金也。但当信受奉行，自能深入经藏。得此二书，可谓纲举则众目张，挈领则襟袖至，方向明斯发心真，用功少而奏效速，如开宝藏，取用不竭，确是暗室明灯，苦海慈航，末法有此，实堪庆幸！窃惟人身难得，佛法难闻；何况命系呼吸，转眼隔世，头出头没，有何了期？是以生死大事，端须及早自决，故不揣愚昧，述其大旨，以为劝进。伏祈见闻，仰体诸佛度生之悲愿，与夫居士弘传之苦心，将此二编，潜心披阅，于佛法未入门者，固可得门而入；已入门者，更能升堂登室，一句半偈，等获解脱，学少法而得大利，不仅往生极乐，如操左券，即圆成佛道，普度众生，亦将如愿以偿。功德无量，赞叹莫尽！爰乐为之序云。</FONT></P>
<P><FONT color=#0000cc>　　一九八九年五月，净业学人俞德荫和南敬序，时年八十有四。</FONT></P>
<P align=center><BR></FONT><FONT color=#000000 size=5><STRONG>自　序<BR><BR><BR></P></STRONG></FONT><FONT color=#0000ff size=3>
<P><FONT color=#0000cc>　　释迦牟尼佛大愿应世，说法四十九年，谈经三百余会，一音说法，异类等解。释尊灭后，结集法藏达八千余卷，卷帙浩瀚，遍读为难。遂忘其愚钝，数年前，敬将大乘经论中，义理精要，文句显豁，而自成段落者，分为十门，进行编集，以便自学，名曰《法藏碎金》。兹念初机学人，与予或有同感，乃进行补充整理，共录自常见之经论四十三种，并标其品名、出处，以便检阅，深愿以法供养，同出苦轮。虽撷录经论，义或未备，挂一漏万，实所难免。然尝海一滴，知百川味，一语半偈，等沾法益。若欲深究，大藏俱在，需者可检。兹将付梓，略志数语。敬祈十方善信，共鉴愚诚。</FONT></P>
<P><FONT color=#0000cc>　　一九八九年六月后学徐恒志和南敬序</FONT></P>
<P><BR><BR></FONT><FONT color=#ff0000 size=6>
<CENTER><STRONG>法　藏　碎　金</STRONG></FONT><FONT color=#3300cc size=3> 
<P></P>
<P><BR>佛弟子徐恒志和南敬辑</FONT><FONT color=#0000ff size=5></P>
<P><BR><BR><B>第一　布施门</B></CENTER></P>
<P></FONT><FONT color=#ff0080 size=3></P>
<P></FONT><FONT color=#ff0080 size=3>　　《佛说四十二章经》</FONT><FONT color=#000000 size=3><BR>　　佛言：睹人施道，助之欢喜，得福甚大。（第十章）</P>
<P>　　</FONT><FONT color=#ff0080 size=3>《八大人觉经》</FONT><FONT color=#000000 size=3><BR>　　第六觉知，贫苦多怨，横结恶缘。菩萨布施，等念怨亲，不念旧恶，不憎恶人。<BR>　　第八觉知，生死炽然，苦恼无量，发大乘心，普济一切，愿代众生，受无苦量，令诸众生，毕竟大乐。</P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　善男子：智人行施，为自他利，知财宝物是无常故，为令众生生喜心故，为怜悯故，为坏悭故，为不求索后果报故，为欲庄严菩提道故。……是人现在得四果报：一者一切乐见，乃至怨家。二者，善名流布，遍于四方。三者，入大众时，心无怖畏。四者，一切善人，乐来亲附。……智者施已，不求受者爱念之心。不求名称，免于怖畏。不求善人，来见亲附。亦不求望人天果报（杂品第十九之一）</P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　善男子：若能观怨（家）一毫之善，不见其恶，当知是人名为习慈。若彼怨家，设遇病苦，能往问讯，瞻疗所患，给其所需，当知是人能善修慈。（禅波罗蜜品第二十七）</P>
<P>　　</FONT><FONT color=#ff0080 size=3>《大宝积经》</FONT><FONT color=#000000 size=3><BR>　　在家菩萨如法集聚钱财，非不如法，平直正求，给事父母、妻子，给施亲友、眷属、知识，然后施法。复次，长者：在家菩萨负荷重担，发大精进，教化众生而无疲厌；自舍已乐，为众生故，利、衰、毁、誉、称、讥、苦、乐，而不倾动。（郁伽长者会）</P>
<P>　　</FONT><FONT color=#ff0080 size=3>《大乘理趣六波罗蜜多经》</FONT><FONT color=#000000 size=3><BR>　　佛告慈氏菩萨：法施有三种事，胜于财施。云何为三：一、财施者，而有竭尽，法施增长，则无有尽。以是较量，胜于财施。二、受财施者，现在利益；受法施者，现在、未来俱有利益，于无量世，恒相随逐，无人侵夺，乃至无上正等菩提，不相舍离。三、财施者，能施者获益，受者无益。若法施者，自他俱益，由闻法故，发心速趣无上菩提。由此三义，法施者胜于财施。</P>
<P>　　</FONT><FONT color=#ff0080 size=3>《文殊问经》</FONT><FONT color=#000000 size=3><BR>　　父母佛弟子，远来远去人，病者及看病，此八决定施。</P>
<P>　　</FONT><FONT color=#ff0080 size=3>《地藏菩萨本愿经》</FONT><FONT color=#000000 size=3><BR>　　复次，观世音：若未来、现在诸世界中，六道众生，临命终时，得闻地藏菩萨名，一声历耳根者，是诸众生，永不历三恶道苦。何况临命终时，父母眷属，将是命终人舍宅、财物宝贝、衣服，塑画地藏形象，或使病人未终之时，眼耳见闻，知道眷属将舍宅、宝贝等，为其自身塑画地藏菩萨形象，是人若是业报合受重病者，承斯功德，寻即除愈，寿命增益。是人若是业报命尽，应有一切罪障业障，合堕恶趣者，承斯功德，命终之后，即生人天，受胜妙乐，一切罪障，悉皆消灭。（见闻利益品第十二）</P>
<P>　　</FONT><FONT color=#ff0080 size=3>《金刚般若波罗蜜经》</FONT><FONT color=#000000 size=3><BR>　　须菩提：菩萨于法，应无所住行于布施。所谓不住色布施，不住声香味触法布施。须菩提：菩萨应如是布施，不住于相，何以故？若菩萨不住相布施，其福德不可思量。（妙行无住分第四）</P>
<P>　　</FONT><FONT color=#ff0080 size=3>《妙法莲华经》</FONT><FONT color=#000000 size=3><BR>　　佛告诸菩萨及天人四众：吾于过去无量劫中，求法华经，无有懈怠。于多劫中，常作国王，发愿求于无上菩提，心不退转。为欲满足六波罗蜜，勤行布施，心无吝惜，象马七珍，国城妻子，奴婢仆从，头目髓脑，身肉手足，不惜躯命。（提婆达多品第十二）</P>
<P>　　</FONT><FONT color=#ff0080 size=3>《妙法莲华经》</FONT><FONT color=#000000 size=3><BR>　　是一切众生喜见菩萨，乐习苦行，于日月净明德佛法中，精进经行，一心求佛，满万二千岁已，得现一切色身三昧。得此三昧已。心大欢喜，即作念言，我得现一切色身三昧，皆是得闻法华经力。我今当供养日月净明德佛及法华经。即时入是三昧。……从三昧起，而自念言：我虽以神力供养于佛，不如以身供养。即服诸香，……于日月净明德佛前，以天宝衣，而自缠身，灌诸香油。以神通力愿，而自然身，光明遍照八十亿恒河沙世界。其中诸佛同时赞言：善哉！善哉！善男子：是真精进，是名真法供养如来。……善男子：是名第一之施，于诸施中最尊最上。（药王菩萨本事品第二十三）</P>
<P>　　</FONT><FONT color=#ff0080 size=3>《大方广佛华严经》</FONT><FONT color=#000000 size=3><BR>　　云何菩萨摩诃萨究竟施？佛子：此菩萨假使有无量众生，或有无眼，或有无耳，或无鼻舌，及以手足，来至其所，告菩萨言，我身薄祜，诸根残缺，唯愿仁慈，以善方便，舍已所有，令我具足。菩萨闻之，即便施与。……又观此身，无有真实，无有惭愧，非贤圣物，臭秽不洁，骨节相持，血肉所涂，九孔常流，人所恶贱。作是观已，不生一念爱著之心。复作是念，此身危脆，无有坚固，我今云何而生恋著，应以施彼，充满其愿。如我所作，以此开导一切众生，令于身心不生贪爱，悉得成就清净智身。（十无尽藏品第二十二）</P>
<P>　　善男子：诸供养中，法供养最，所谓如说修行供养，利益众生供养，摄受众生供养，代众生苦供养，勤修善根供养，不舍菩萨业供养，不离菩提心供养。善男子：如是供养，无量功德，比法供养一念功德，百分不及一，千分不及一，百千俱胝那由他分、迦罗分、算分、数分、喻分、优波尼沙陀分，亦不及一。何以故？以诸如来尊重法故。以如说行，出生诸佛故。若诸菩萨行法供养，则得成就供养如来。如是修行，是真供养故。此广大最胜供养，虚空界尽，众生界尽，众生业尽，众生烦恼尽，我供乃尽。而虚空界乃至烦恼，不可尽故，我此供养，亦无有尽，念念相续，无有间断，身语意业，无有疲厌。（普贤行愿品）</P>
<P>　　</FONT><FONT color=#ff0080 size=3>《大般涅槃经》</FONT><FONT color=#000000 size=3><BR>　　尔时释提桓因，自变其身，作罗刹像，形甚可畏，下至雪山，去其不远，而便立住。……宣过去佛所说半偈：</P>
<P>　　诸行无常　是生灭法</P>
<P>　　说是半偈已，便住其前，所现形貌，甚可怖畏，顾［耳＋丐］遍视，观于四方。是苦行者，闻是半偈，心生欢喜。……即便前至是罗刹所，作如是言：善哉大士！汝于何处得是过去离怖畏者所说半偈。大士：是半偈义，乃是过去、未来、现在诸佛世尊之正道也。……说是偈竟，我当终身为汝弟子。罗刹答言：汝智太过，但自爱身，都不见念今我定为饥苦所逼，实不能说。……我复语言：汝但具足说是半偈，我闻偈已，当以此身奉施供养。大士：我设命终，如此之身，无所复用，当为虎狼［至＋鸟］枭雕鹫之所啖食，然后不得一毫之福。我今为求阿耨多罗三藐三菩提，舍不坚身，以易坚身。……唯愿和尚为我说其余半偈，令得具足。罗刹即说：<BR>　　生灭灭已　寂灭为乐</P>
<P>　　善男子：我舍身时，复作是言：愿令一切悭惜之人，悉来见我舍离此身；若有少施起贡高者，亦令得见我为一偈，舍此身命，如弃草木。（圣行品第七之四）</P>
<P>　　财法二施各有二种：一者圣，二者非圣。圣者施已不求果报；非圣施已求于果报。圣者法施为增长法，非圣法施为增诸有。如是之人，为增财故而行财施，为增有故，而行法施，是故名为施不具足。（迦叶菩萨品第十二之三）</P>
<P>　　</FONT><FONT color=#ff0080 size=3>《摩诃般若波罗密经》</FONT><FONT color=#000000 size=3><BR>　　施者、受者、财物不可得故，能具足檀波罗密。</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　云何修行施门，若见一切众生，来求索者，所有财物，随力施与，以自舍悭贪，令彼欢喜。若见厄难，恐怖危逼，随己堪任，施与无畏。若有众生来求法者，随己能解，方便为说，不应贪求名利恭敬，唯念自利利他，回向菩提故。</FONT></P><FONT color=#000000 size=3>
<CENTER><FONT color=#0000ff size=5><STRONG>第二　持戒门</STRONG></CENTER>
<P><BR></FONT><FONT color=#ff0080 size=3>　　《佛说四十二章经》</FONT><FONT color=#000000 size=3><BR>　　人以爱欲交错，心中浊兴，故不见道。汝等沙门，当舍爱欲，爱欲垢尽，道可见矣。（第十六章） </P>
<P></P>
<P>　　佛言：爱欲莫甚于色，色之为欲，其大无外。赖有一矣，若使二同，普天之人，无能为道者矣。（第二十四章）</P>
<P>　　天神献玉女于佛，欲坏佛意。佛言：革囊众秽，尔来何为？去！吾不用。天神愈敬。（第二十六章）</P>
<P>　　</FONT><FONT color=#ff0080 size=3>《佛遗教经》</FONT><FONT color=#000000 size=3><BR>　　若人能持净戒，是则能有善法；若无净戒，诸善功德皆不得生，是故当知戒为第一安隐功德住处。</P>
<P>　　当制五根，勿令放逸，入于五欲。……若纵五根，非唯五欲将无涯畔，不可制也，亦如恶马，不以辔制，将当牵人堕于坑坎。如被劫贼，苦止一世，五根贼祸，殃及累世，为害甚重，不可不慎，是故智者制而不随。</P>
<P>　　此五根者，心为其主，是故汝等，当好制心。心之可畏，甚于毒蛇、恶兽、怨贼、大火越逸，未足喻也。……譬如狂象无钩，猿猴得树，腾跃踔踯，难可禁制。当急挫之，无令放逸。纵此心者，丧人善事，制之一处，无事不办。是故比丘，当勤精进，折伏汝心。</P>
<P>　　当知多欲之人，多求利故，苦恼亦多。少欲之人，无求无欲，则无此患。</P>
<P>　　若欲脱诸苦恼，当观知足。知足之法，即是富乐安隐之处。知足之人，虽卧地上，犹为安乐。不知足者，虽处天堂，亦不称意。不知足者，虽富而贫。知足之人，虽贫而富。不知足者，常为五欲所牵，为知足者之所怜愍。</P>
<P>　　汝等比丘，欲求寂静无为乐，当离愦闹，独处闲居。……若乐众者，则受众恼。譬如大树，众鸟集之，则有枯折之患。世间缚著，没于众苦，譬如老象溺泥，不能自出。</P>
<P>　　汝等比丘，种种戏论，其心则乱。……是故比丘，当急舍离乱心戏论。若汝欲得寂灭乐者，唯当善灭戏论之患。</P>
<P>　　</FONT><FONT color=#ff0080 size=3>《八大人觉经》</FONT><FONT color=#000000 size=3><BR>　　第二觉知，多欲为苦。生死疲劳，从贪欲起。少欲无为，身心自在。<BR>　　第三觉知，心无厌足，惟得多求，增长罪恶。菩萨不尔，常念知足，安贫守道，惟慧是业。<BR>　　第七觉悟，五欲过患。虽为俗人，不染世乐。常念三衣，瓦钵法器。志愿出家，守道清白，梵行高远，慈悲一切。</P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　闻三恶苦，心生怖畏，身毛皆竖，涕泣横流，坚持斋戒，乃至小罪，不敢毁犯，当知是人，得解脱分法。（解脱品第四）</P>
<P>　　人有五事，现在不能增长财命。何等为五：一者乐杀；二者乐盗；三者邪淫；四者妄语；五者饮酒。（受戒品第十四）</P>
<P>　　优婆塞戒至菩萨戒，能为阿耨多罗三藐三菩提初地根基，是名庄严。既受戒已，得人天乐，是名自利。既受戒已，施诸众生，无恐无畏；咸令一切，离苦获安，是名利他。（六波罗蜜品第十八）</P>
<P>　　如人病重，要须众药，和合治之，若少一种，则不能治。何以故？其病重故。一切众生，亦复如是。具诸恶故，要须众戒，然后治之，若少一戒，则不能治。（业品第二十四）</P>
<P>　　</FONT><FONT color=#ff0080 size=3>《大宝积经》</FONT><FONT color=#000000 size=3><BR>　　在家菩萨应受善戒。彼应不杀，放舍刀杖，不杀一切诸众生等，不恼一切，常行慈心。彼应不盗，自财知足，于他财物不生希望，乃至草叶，不与不取。离彼邪淫，夫妻自足，不希他人。应离忘语，如说如作，不诳于他，先思而行。随所见闻，如实而说，宁舍身命，终不妄语。彼应离酒，不醉不乱，不自轻躁，亦不嘲哗。（郁伽长者会）</P>
<P>　　</FONT><FONT color=#ff0080 size=3>《大乘理趣六波罗密多经》</FONT><FONT color=#000000 size=3><BR>　　汝应持戒。汝若不持，汝若不持，汝口虽说，自耳不闻，如是种种被他讥毁，何能劝人守护净戒。以是当知，先自检身，离诸放逸，坚持净戒，然后为人说正法要，有情闻已，便能信受。</P>
<P>　　</FONT><FONT color=#ff0080 size=3>《法句经》<BR><BR></FONT><FONT color=#000000 size=3>　　不当粗言　言当畏报　恶往祸来　刀杖归躯<BR>　　人不持戒　滋蔓如藤　逞情极欲　恶行日增<BR>　　恶行危身　愚以为易　善最安身　愚以为难<BR>　　行恶得恶　如种苦种　恶自受罪　善自受福<BR>　　诸恶莫作　众善奉行　自净其意　是诸佛教<BR></P>
<P>　　</FONT><FONT color=#ff0080 size=3>《大乘本生心地观经》<BR></FONT><FONT color=#000000 size=3><BR>　　　　若有上根求净戒　　发大精进心无退　　<BR>　　　　悲泪泣血常精恳　　哀感遍身皆血现　　<BR>　　　　系念十方三宝所　　并余六道诸众生<BR>　　　　长跪合掌心不辞　　发露洗心求忏悔<BR>　　……唯愿诸佛大慈尊　　哀愍护念如一子<BR>　　　　一忏不复造诸罪　　三世如来当证明<BR>　　　　如是勇猛忏悔者　　名为上品求净戒<BR>　　……涤除罪障净六根　　施我菩萨三聚戒<BR>　　　　我愿坚持不退转　　精修度脱苦众生<BR>　　　　　　　　　　　　　　　　　　　　（报恩品第二下）</P>
<P>　　</FONT><FONT color=#ff0080 size=3>《梵网经》</FONT><FONT color=#000000 size=3><BR>　　大众心谛信，汝是当成佛，我是已成佛，常作如是信，戒品已具足。一切有心者，皆应摄佛戒，即入诸佛位。</P>
<P>　　佛言：若佛子，若自杀，教人杀，方便杀，赞叹杀，见作随喜，乃至咒杀。杀因、杀缘、杀法、杀法、杀业。乃至一切有命者，不得故杀。是菩萨应起常住慈悲心，孝顺心，方便救护一切众生。而反自恣心快意杀生者，是菩萨波罗夷罪。（第一杀戒）</P>
<P>　　若佛子，自盗，教人盗，方便盗，咒盗。盗因、盗缘、盗法、盗业。乃至鬼神、有主、劫贼物，一切财物，一针一草，不得故盗。而菩萨应生佛性孝顺心，慈悲心，常助一切人生福生乐。而反更盗人财物者，是菩萨波罗夷罪。（第二盗戒）</P>
<P>　　若佛子，自淫，教人淫，乃至一切女人，不得故淫。淫因、淫缘、淫法、淫业。乃至畜生女，诸天鬼神女，及非道行淫。而菩萨应生孝顺心，救度一切众生，净法与人。而反更起一切人淫，不择畜生，乃至母子、姐妹、六亲行淫，无慈悲心者，是菩萨波罗夷罪。（第三淫戒）</P>
<P>　　若佛子，自妄语，教人妄语，方便妄语。妄语因、妄语缘、妄语法、妄语业。乃至不见言见，见言不见，身心妄语。而菩萨常生正语正见，亦生一切众生正语正见。而反更起一切众生邪语、邪见、邪业者，是菩萨波罗夷罪。（第四妄语戒）</P>
<P>　　若佛子，自酤酒，教人酤酒。酤酒因、酤酒缘、酤酒法、酤酒业。一切酒不得酤，是酒起罪因缘。而菩萨应生一切众生明达之慧，而反更生一切众生颠倒之心者，是菩萨波罗夷罪。（第五酤洒戒）</P>
<P>　　若佛子，口自说出家在家菩萨、比丘、比丘尼罪过，教人说罪过。罪过因、罪过缘、罪过法、罪过业。而菩萨闻外道恶人及二乘恶人，说佛法中非法非律，常生慈心，教化是恶人辈，令生大乘善信。而菩萨反更自说佛法中罪过者，是菩萨波罗夷罪。（第六说四众过戒）</P>
<P>　　若佛子，自赞毁他，亦教人自赞毁他。毁他因、毁他缘、毁他法、毁他业。而菩萨应代一切众生受加毁辱，恶事向自己，好事与他人。若自赞已德，隐他人好事，令他受毁者，是菩萨波罗夷罪。（第七自赞毁他戒）</P>
<P>　　若佛子，自悭教人悭。悭因、悭缘、悭法、悭业。而菩萨见一切贫穷人来乞者，随前人所需，一切给予。而菩萨以恶心、瞋心，乃至不施一钱、一针、一草。有求法者，不为说一句、一偈、一微尘许法。而反更骂辱者，是菩萨波罗夷罪。（第八悭惜加毁戒）</P>
<P>　　若佛子，自瞋，教人瞋。瞋因、瞋缘、瞋法、瞋业。而菩萨应生一切众生善根无诤之事，常生慈悲心，孝顺心。而反更于一切众生中，乃至于非众生中，以恶口骂辱，加以手打，及以刀杖，意犹不息；前人求悔，善言忏谢，犹瞋不解者，是菩萨波罗夷罪。（第九瞋心不受悔戒）</P>
<P>　　若佛子，自谤三宝，教人谤三宝。谤因、谤缘、谤法、谤业。而菩萨见外道及以恶人，一言谤佛音声，如三百矛刺心，况口自谤，不生信心，孝顺心。而反更助恶人、邪见人谤者，是菩萨波罗夷罪。（第十谤三宝戒）</P>
<P>　　是故诸佛子，宜发大勇猛，于诸佛净戒，护持如明珠。（菩萨戒本）</P>
<P>　　</FONT><FONT color=#ff0080 size=3>《大佛顶首楞严经》</FONT><FONT color=#000000 size=3><BR>　　我以执身，身得自在，次第执心，心得通达。然后身心，一切通利，斯为第一。（卷五优波离身识）</P>
<P>　　若诸世界，六道众生，其心不淫，则不随其生死相续。汝修三昧，本出尘劳，淫心不除，尘不可出。……若不断淫修禅定者，如蒸砂石，欲其成饭，经百千劫，只名热砂。</P>
<P>　　又诸世界六道众生，其心不杀，则不随其生死相续。汝修三昧，本出尘劳，杀心不除，尘不可出。……若不断杀，修禅定者，譬如有人，自塞其耳，高声大叫，求人不闻，此等名为欲隐弥露。</P>
<P>　　又复世界六道众生，其心不偷，则不随其生死相续。汝修三昧，本出尘劳，偷心不除，尘不可出……若不断偷，修禅定身，譬如有人，水灌漏巵，欲求其满，纵经尘劫，终无平复。</P>
<P>　　如是世界六道众生，虽则身心无杀盗淫，三行已圆，若大妄语，即三摩地不得清净，成爱见魔，失如来种，所谓未得谓得，未语言证。……若不断其大妄语者，如刻人粪，为栴檀形，欲求香气，无有是处。（卷六）</P>
<P>　　</FONT><FONT color=#ff0080 size=3>《妙法莲花经》</FONT><FONT color=#000000 size=3><BR>　　文殊师利：又菩萨摩诃萨，不应于女人身，取能生欲想相，而为说法。亦不乐见。若入他家，不与小女、处女、寡女等共语；亦复不近五种不男之人，以为亲厚。不独入他家。若有因缘须独入时，但一心念佛。若为女人说法，不露齿笑，不现胸臆，乃至为法犹不亲厚，况复余事。（安乐行品第十四）</P>
<P>　　</FONT><FONT color=#ff0080 size=3>《大般涅槃经》</FONT><FONT color=#000000 size=3><BR>　　善男子：从今日始，不听声闻弟子食肉。若受檀越信施之时，应观是食如子肉想。迦叶菩萨复白佛言，世尊：云何如来不听食肉。善男子：夫食肉者，断大慈种。（如来性品第四之一）</P>
<P>　　众生若不护持禁戒，云何当得见于佛性。一切众生虽有佛性，要因持戒然后乃见。因见佛性，得成阿耨多罗三藐三菩提。（如来性品第四之四）</P>
<P>　　戒能永断一切恶业及三恶道；能疗恶病，犹如药树；戒是生死险道资粮；戒是摧结恶贼铠杖；戒是灭结毒蛇良咒；戒是度恶业行桥梁。若有不能如是观者，名不修戒。（师子吼菩萨品第十一之六）</P>
<P>　　</FONT><FONT color=#ff0080 size=3>《楞伽经卷四》</FONT><FONT color=#000000 size=3><BR>　　曾悉为亲属　鄙秽不净杂　不净所生长　闻气悉恐怖<BR>　　一切肉与葱　及诸韭蒜等　种种放逸酒　修行常远离……<BR>　　由食生放逸　放逸生诸觉　从觉生贪欲　生死不解脱<BR>　　为利杀众生　以财纲诸肉　二俱是恶业　死随叫呼狱……<BR>　　若食诸血肉　众生悉恐怖　是故修行者　慈心不食肉<BR>　　食肉无慈慧　永背正解脱　及违圣表相　是故不应食<BR>　　　　　　　　　　　　　　（一切佛语心品之四）</P>
<P>　　</FONT><FONT color=#ff0080 size=3>《大方广佛华严经》</FONT><FONT color=#000000 size=3></P>
<P>　　若得五欲　当愿众生　拔除欲箭　究竟安稳<BR>　　学受戒时　当愿众生　善学于戒　不作众恶<BR>　　洗涤形秽　当愿众生　清净调柔　毕竟无垢<BR>　　得粗涩食　当愿众生　心无染著　绝世贪爱<BR>　　　　　　　　　　　　　　　　　（净行品）</P>
<P>　　</FONT><FONT color=#ff0080 size=3>《摩诃般若波罗蜜经》</FONT><FONT color=#000000 size=3><BR>　　罪不罪不可得故，具足尸罗波罗密。</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　云何修持戒门，所谓不杀、不盗、不淫、不两舌、不恶口、不妄言、不绮语，远离贪嫉、欺诈、谄曲、瞋恚、邪见。若出家者，为折伏烦恼故，亦应远离愦闹，常处寂静，修习少欲知足头陀等行。乃至小罪，心生怖畏，惭愧改悔。不得轻于如来所制禁戒。当护讥嫌，不令众生妄起过罪故。</FONT></P>
<P><FONT color=#000000 size=3> </P>
<CENTER><FONT color=#0000ff size=5><STRONG>第三　忍辱门</STRONG></CENTER>
<P></P>
<P></FONT><FONT color=#ff0080 size=3><BR>　　《佛说四十二章经》</FONT><FONT color=#000000 size=3><BR>　　佛言：有人闻吾守道，行大仁慈，故致骂佛。佛默不对。骂止，问曰：子以礼从人，其人不纳，礼归子乎？对曰：归矣。佛言：今子骂我，我今不纳，子自持祸归子身矣。犹响应声，影之随形，终无免离，慎勿为恶。（第七章）</P>
<P>　　</FONT><FONT color=#ff0080 size=3>《佛遗教经》</FONT><FONT color=#000000 size=3><BR>　　汝等比丘，若有人来，节节支解，当自摄心，无令瞋恨。亦当护口，勿出恶言。若纵恚心，则自妨道，失功德利。忍之为德，持戒苦行，所不能及。能行忍者，乃可名为有力大人。若其不能欢喜忍受恶骂之毒，如饮甘露者，不名入道智慧人也。</P>
<P>　　</FONT><FONT color=#ff0080 size=3>《优波塞戒经》</FONT><FONT color=#000000 size=3><BR>　　有智之人，若遇恶骂，当作是念：是骂詈字，不一时生，初字出时，后字未生，后字生已，初字复灭。若不一时，云何是骂。直是风声，我云何瞋。我今此身，五阴和合，四阴不现，则不可骂。色阴十分，和合而有，如是和合，念念不停。若不停，谁当受骂。……世间骂者，亦有两种：一者实，二者虚。若说实者，实何所瞋。若说虚者，虚自得骂，无豫我事。我何缘瞋。若我瞋者，我自作恶，何以故？因瞋恚故，生三恶道。若我于彼三恶道中受苦恼者，则为自作自受苦报。（羼提波罗蜜品第二十五）</P>
<P>　　</FONT><FONT color=#ff0080 size=3>《大乘理趣六波罗密多经》</FONT><FONT color=#000000 size=3><BR>　　若有愚下狂乱众生来骂辱者，皆忍受之。譬如醉象难可禁制，应以铁钩而调伏之。瞋心醉象，亦复如是，以忍辱钩而制御之，令其调伏，名为安忍波罗密多。</P>
<P>　　</FONT><FONT color=#ff0080 size=3>《法句经》</FONT><FONT color=#000000 size=3></P>
<P>　　见怒能忍　至诚安徐　口无粗言　不害众生<BR>　　履仁行慈　博爱济众　福常随身　卧安觉安<BR>　　恶言骂詈　憍陵蔑人　兴起是行　疾怨滋生<BR>　　逊言顺辞　尊敬于人　弃结忍恶　疾怨自灭</P>
<P>　　</FONT><FONT color=#ff0080 size=3>《金刚般若波罗蜜经》</FONT><FONT color=#000000 size=3><BR>　　须菩提：如我昔为歌利王割截身体，我于尔时，无我相，无人相，无众生相，无寿者相。何以故？我于往昔节节支解时，若有我相、人相、众生相、寿者相，应生瞋恨。（离相寂灭分第十四）</P>
<P>　　若菩萨以满恒河沙等世界七宝持用布施，若复有人，知一切法无我，得成于忍，此菩萨胜前菩萨所得功德。（不受不贪分第二十八）</P>
<P>　　</FONT><FONT color=#ff0080 size=3>《妙法莲花经》</FONT><FONT color=#000000 size=3><BR>　　文殊师利：云何名菩萨摩诃萨行处。若菩萨摩诃萨，住忍辱地，柔和善顺，而不卒暴，心亦不惊。又复于法无所行，而观诸法如实相，亦不行，不分别，是名菩萨摩诃萨行处。（安乐行品第十四）</P>
<P>　　是诸菩萨等　志固无怯弱　从无量劫来　而行菩萨道<BR>　　巧于难问答　其心无所畏　忍辱心决定　端正有威德<BR>　　　　　　　　　　　　　　　　（从地涌出品第十五）</P>
<P>　　</FONT><FONT color=#ff0080 size=3>《大方广佛华严经》</FONT><FONT color=#000000 size=3><BR>　　菩萨摩诃萨，入一切法平等性故，不于众生而起一念非亲友想。设有众生，于菩萨所，起怨害心，菩萨亦以慈眼视之，终无恚怒。普为众生作善知识，演说正法，令其修习。譬如大海，一切众毒，不能变坏。菩萨亦尔，一切愚蒙，无有智慧，不知恩德，瞋恨顽毒，傲慢自大，其心盲瞽，不识善法，如是等类，诸恶众生，种种逼恼，无能动乱。……不以众生其性弊恶，邪见瞋浊，难可调伏，便即舍弃，不修回向。（十回向品第二十五）</P>
<P>　　菩萨尔时，复作是念，我从无始劫，住于生死，受诸苦恼。如是思维，重自劝励，令心清净，而得欢喜，善自调摄，自能安住于佛法中，亦令众生同得此法。复更思维，此身空寂，无我我所，无有真实，性空无二，若苦若乐，皆无所有，诸法空故。我当解了，广为人说，令诸众生，灭除此见。是故我今虽遭苦毒，应当忍受。（十行品第二十一）</P>
<P>　　</FONT><FONT color=#ff0080 size=3>《摩诃般若波罗密经》</FONT><FONT color=#000000 size=3><BR>　　心不动故，具足羼提波罗密。</P>
<P>　　</FONT><FONT color=#ff0080 size=3>《大般涅槃经》</FONT><FONT color=#000000 size=3><BR>　　菩萨修行大涅槃者作是思维，若不能忍受如是身苦心苦，则不能令一切众生度烦恼河。以是思维，虽有如是身心苦恼，默然忍受。以忍受故，则不生漏。（光明遍照高贵德王菩萨品第十之三）</P>
<P>　　</FONT><FONT color=#ff0080 size=3>《六祖坛经》</FONT><FONT color=#000000 size=3></P>
<P>　　若真修道人　不见世间过　若见他人非　自非却是左<BR>　　他非我不非　我非自有过　但自却非心　打除烦恼破<BR>　　憎爱不关心　长伸两脚卧　（般若品第二）</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　云何修行忍门？所谓应忍他人之恼，心不怀报。亦当忍于利、衰、毁、誉、称、讥、苦、乐等法故。</FONT></P><FONT color=#000000 size=3>
<CENTER><FONT color=#0000ff size=5></FONT> </CENTER>
<CENTER><FONT color=#0000ff size=5><STRONG>第四　精进门</STRONG></CENTER>
<P></P>
<P>　　<BR></FONT><FONT color=#ff0080 size=3>　　《佛说四十二章经》</FONT><FONT color=#000000 size=3><BR>　　佛言：夫为道者，譬如一人与万人战。挂铠出门，意或怯弱，或半路而退，或格斗而死，或得胜而还。沙门学道，应当坚持其心，精进勇锐，不畏前境，破灭众魔，而证道果。（第三十三章）</P>
<P>　　</FONT><FONT color=#ff0080 size=3>《佛遗教经》</FONT><FONT color=#000000 size=3><BR>　　汝等比丘，昼则勤心修习善法，无令失时。初夜后夜，亦勿有废。中夜诵经，以自消息。无以睡眠因缘，令一生空过，无所得也。</P>
<P>　　汝等比丘若勤精进，则事无难者。是故汝等当勤精进。譬如小水长流，则能穿石。若行者之心，数数懈废，譬如钻火，未热而息，虽欲得火，火难可得。</P>
<P>　　当知世皆无常，会必有离。勿怀忧恼，世相如是。当勤精进，早求解脱，以智慧明，灭诸痴暗。世实危脆，无坚牢者。我今得灭，如除恶病。此是应舍之身，没在老病生死大海，何有智者，得除灭之，如杀怨贼，而不欢喜。</P>
<P>　　汝等比丘，常当一心勤求出道。一切世间动不动法，皆是败坏不安之相。</P>
<P>　　</FONT><FONT color=#ff0080 size=3>《八大人觉经》</FONT><FONT color=#000000 size=3><BR>　　第四觉知，懈怠堕落。常行精进，破烦恼恶，摧伏四魔，出阴界狱。</P>
<P>　　</FONT><FONT color=#ff0080 size=3>《大乘理趣六波罗密多经》</FONT><FONT color=#000000 size=3><BR>　　佛告慈氏菩萨：求菩提时，擐精进甲，以大誓愿而为器仗，日夜精勤，增长功德。设逢苦难，心不退转，修诸苦行，不辞劳倦，常以四摄：布施、爱语、利行、同事，摄取有情。复次，懈怠之人，犹如舂杵，有二种事：一者不能自使，日益损坏；二者不能自立，弃地即卧，渐不堪用。懒惰之人，亦复如是。一者不自策使，色力日减。二者不能勤理家业，常卧睡眠，命终受苦。精进之人，与诸有情作归依处，令一切众生安稳快乐。以精进力，速能成就阿耨多罗三藐三菩提。</P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　已生恶法，为欲坏之。未生恶法，为遮不起。未生善法，为令速生。已生善法，为令增广。勤修精进，是名精进。</P>
<P>　　菩萨虽复不惜身命，然为护法，应当爱惜，身四威仪，常修如法。（毗梨耶波罗蜜品第二十六）</P>
<P>　　</FONT><FONT color=#ff0080 size=3>《圆觉修多罗了义经》</FONT><FONT color=#000000 size=3><BR>　　善男子：末世众生，希望成道，无令求悟，唯益多闻，增长我见。但当精勤，降伏烦恼。起大勇猛，未得令得，未断令断，贪嗔爱慢，谄曲嫉妒，对境不生，彼我恩爱，一切寂灭。佛说是人，渐次成就。（净诸业障菩萨章）</P>
<P>　　</FONT><FONT color=#ff0080 size=3>《妙法莲华经》</FONT><FONT color=#000000 size=3><BR>　　阿逸多：是诸善男子等，不乐在众多有所说。常乐静处，勤行精进，未曾休息。亦不依止人天而住，常乐深智，无有障碍。亦常乐于诸佛之法，一心精进，求无上慧。（从地涌出品第十五）</P>
<P>　　</FONT><FONT color=#ff0080 size=3>《大方广佛华严经》</FONT><FONT color=#000000 size=3><BR>　　<BR>　　佛子善谛听 我今如实答 或有速解脱 或有难出离<BR>　　若欲求除灭 无量诸过恶 当于佛法中 勇猛常精进<BR>　　譬如微少火 樵湿速令灭 于佛教法中 懈怠者亦然<BR>　　如钻燧求火 未出而数息 火势随止灭 懈怠者亦然……<BR>　　佛子善谛听 所问如实义 非但以多闻 能入如来法<BR>　　如人水所漂 惧溺而渴死 于法不修行 多闻亦如是<BR>　　如人设美膳 自饿而不食 于法不修行 多闻亦如是<BR>　　如人善方药 自疾不能救 于法不修行 多闻亦如是<BR>　　如人数他宝 自无半钱分 于法不修行 多闻亦如是<BR>　　　　　　　　　　　　　　　　　　　（菩萨问明品第十）</P>
<P>　　佛子：何等为菩萨摩诃萨无屈挠行。此菩萨修诸精进，所谓第一精进，大精进，胜精进，殊胜精进。……终不为恼一众生故，而行精进。但为断一切烦恼故，而行精进；但为拔一切惑本故，而行精进；但为除一切习气故，而行精进；但为知一切众生界故，而行精进；但为知一切众生死此生彼故，而行精进；但为知一切众生烦恼故，而行精进；但为知一切众生心乐故，而行精进；但为知一切众生境界故，而行精进；但为知一切众生诸根胜劣故，而行精进。（十行品第二十一）</P>
<P>　　菩萨摩诃萨知苦苦、坏苦、行苦，专求佛法，不生懈怠。行菩萨行，无有疲厌。不惊、不畏、不恐、不怖，不舍大愿，求一切智，坚固不退。</P>
<P>　　菩萨摩诃萨，了达自身，及以众生，本来寂灭，不惊不怖，而勤修福智，无有厌足。（离世间品第三十八）</P>
<P>　　</FONT><FONT color=#ff0080 size=3>《大般涅槃经》</FONT><FONT color=#000000 size=3><BR>　　善男子：譬如世间，有诸大众满二十五里，王敕一臣，持一油钵，经由中过，莫令倾覆，若弃一滴，当断汝命。复遣一人拔刀在后，随而怖之。臣受王教，尽心坚持，经历尔所大众之中，虽见可意五邪欲等，心常念言，我若放逸，著彼邪欲，当弃所持，命不全济。是人以是怖因缘故，乃至不弃一滴之油。菩萨摩诃萨亦复如是，于生死中，不失念慧，以不失敌，虽见五欲，心不贪著。（光明遍照高贵德王菩萨品第十之二）</P>
<P>　　人身难得，如优昙华，我今已得；如来难值，过优昙华，我令已值；清净法宝难得见闻，我今已闻，犹如盲龟值浮木孔。人命不停，过于山水，今日虽存，明亦难保，云何纵心，令住恶法。壮色不停，犹如奔马，云何恃怙，而生懈慢！（光明遍照高贵德王菩萨品第十之三）</P>
<P>　　</FONT><FONT color=#ff0080 size=3>《摩诃般若波罗密经》</FONT><FONT color=#000000 size=3><BR>　　身心精进不懈怠故，具足毗梨耶波罗密。</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　云何修行进门？所谓于诸善事心不懈退。立志坚强，远离怯弱。当念过去久远以来，虚受一切身心大苦，无有利益。是故应勤修诸功德，自利利他，速离众苦。复次若人虽修行信心，以从先世来，多有重罪恶业障故，为邪魔诸鬼之所恼乱，或为世间事务种种牵缠，或为病苦所恼，有如是等众多障碍，是故应当勇猛精勤，昼夜六时，礼拜诸佛，诚心忏悔，劝请随喜，回向菩提，常不休废，得免诸障，善根增长故。</FONT></P>
<P><FONT color=#000000 size=3> </P></FONT>
<P align=center><FONT color=#000000 size=3><FONT color=#0000ff size=5><STRONG>第五　禅定门<BR></STRONG></P>
<P></P>
<P></FONT><FONT color=#ff0080 size=3>　　《佛遗教经》</FONT><FONT color=#000000 size=3><BR>　　汝等比丘，若摄心者，心则在定。心在定故，能知世间生灭法相。是故汝等，常当精进，修习诸定。若得定者，心则不散。譬如惜水之家，善治堤塘。行者亦尔，为智慧水故，善修禅定，令不漏失。</P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　常乐寂静，远离五盖。心乐思维，观生死过。常修善法，至心不废。具足正念，断诸放逸。省于言语，亦损眠食。心净身净，不亲恶友。……虽处世法，身心不动。（禅波罗蜜品第二十七）</P>
<P>　　</FONT><FONT color=#ff0080 size=3>《大乘理趣六波罗密多经》</FONT><FONT color=#000000 size=3><BR>　　修静虑者有五种障，一切有情皆被覆翳。所谓五盖：一者贪欲；二者嗔恚；三者掉悔；四者昏眠；五者疑盖。除此五盖方得禅定。一切众生恒为无量烦恼扰乱其心。菩萨得真三昧，住如是平等法中，所谓得心平等、行平等，即一切法普皆平等，是名法性三昧。</P>
<P>　　</FONT><FONT color=#ff0080 size=3>《妙法莲华经》</FONT><FONT color=#000000 size=3><BR>　　在于闲处，修摄其心。安住不动，如须弥山。观一切法，皆无所有。犹如虚空，无有坚固。不生不出，不动不退，常住一相。（安乐行品第十四）</P>
<P>　　</FONT><FONT color=#ff0080 size=3>《大方广佛华经》</FONT><FONT color=#000000 size=3><BR>　　<BR>　　若在厄难　当愿众生 随意自在 所行无碍<BR>　　剃除须发　当愿众生 永离烦恼 究竟寂灭<BR>　　正身端坐　当愿众生 坐菩萨座 心无所著<BR>　　结跏趺坐　当愿众生 善根坚固 得不动地<BR>　　修行于定　当愿众生 以定伏心 究竟无馀<BR>　　以时寝息　当愿众生 身得安隐 心无动乱<BR>　　　　　　　　　　　　　　　　　　　　　　　（净行品第十一） </P>
<P>　　佛子：何等为菩萨摩诃萨离痴乱行？此菩萨成就正念，心无散乱。坚固不动，最上清净。广大无量，无有迷惑。（十行品第二十一）</P>
<P>　　佛子：譬如虚空，虽能容一切诸物，而离有无。菩萨摩诃萨亦复如是，虽普入一切世间，而离世间想。虽勤度一切众生，而离众生想。虽深知一切法，而离诸法想。虽乐见一切佛，而离诸佛想。虽善入种种三昧，而知一切法自性皆如，无所染著。（十定品第二十七）</P>
<P>　　菩萨如金刚　志求一切智　信心及苦行　坚固不可动<BR>　　其心无所畏　饶益诸群生　众魔与烦恼　一切悉摧灭<BR>　　　　　　　　　　　　　　　　　　　　　　　（离世间品第三十八）</P>
<P>　　</FONT><FONT color=#ff0080 size=3>《摩诃般波罗密经》</FONT><FONT color=#000000 size=3><BR>　　不乱不昧故，具足禅波罗密。</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　若修止者，住于静外，端坐正意，不依气息，不依形色，不依于空，不依地水火风，乃至不依见闻觉知，一切诸想，随念皆除，亦遣除想。以一切法，本来无相，念念不生，念念不灭。亦不得随心外念境界，复以心除心。心若驰散，即当摄来，住于正念。是正念者，当知唯心，无外境界。即复此心，亦无自相，念念不可得。</P>
<P>　　若从坐起，去来进止，有所施作，于一切时，常念方便。随顺观察，久习淳熟，其心得住。以心住故，渐渐猛利，随顺得入真如三昧，深伏烦恼，信心增长，速成不退。……当知真如是三昧根本。若人修行，渐渐能生无量三昧。……若诸凡夫，不习此三昧法，得入如来种性，无有是处。</P>
<P>　　</FONT><FONT color=#ff0080 size=3>《大智度论》</FONT><FONT color=#000000 size=3><BR>　　菩萨身虽远离众生，心常不舍，静处求定，获得实智慧以度一切。譬如服药，将身权息众务，气力平健，则修业如故。菩萨宴寂亦复如是。</P>
<P>　　若求世间近事，不能专心，则事业不成。何况甚深佛道而不用禅定。禅定名摄诸乱心。乱心轻飘，甚于鸿毛；驰散不停，驶过疾风；不可制止，剧于猕猴；暂现转灭，甚于掣电。心相如是，不可禁止。若欲制之，非禅不定。（卷十七）</P>
<P>　　</FONT><FONT color=#ff0080 size=3>《释禅波罗密次第法门》</FONT><FONT color=#000000 size=3><BR>　　菩萨发心为修禅故，一切家业内外皆舍，不惜身命，寂然闲居，无所悭吝，是名大舍。复次，菩萨为修禅故，难忍能忍，谓一切荣辱，皆能安忍，设为众恶来加，恐障三昧，不生瞋恼，名为忍辱。复次，菩萨为修禅故，一心专精进，设身疲苦，终不退息，如钻火之喻，常坐不卧，摄诸乱意，未尝放逸，设复经年无证，亦不退没，是为难行之事，即是大精进也。故知修禅因缘，虽不作意别行四度，四度自成。复次，菩萨因修禅定，具足般若波罗密者，菩萨修禅，一心正住，心在定故，能知世间生灭法相，智慧涌发，如石中泉。（卷一）</FONT></P>
<P><FONT color=#000000 size=3> </P></FONT><FONT color=#000000 size=3>
<CENTER><FONT color=#0000ff size=5><STRONG>第六　般若门<BR></STRONG></CENTER>
<P></P>
<P></FONT><FONT color=#ff0080 size=3></FONT> </P>
<P><FONT color=#ff0080 size=3>　　《佛遗教经》<BR>　　</FONT><FONT color=#000000 size=3>实智慧者，则是度老病死海，坚牢船也。亦是无明黑暗大明灯也。一切病者之良药也。伐烦恼树之利斧也。</P>
<P>　　</FONT><FONT color=#ff0080 size=3>《八大人觉经》<BR>　　</FONT><FONT color=#000000 size=3>第一觉悟，世间无常，国土危脆，四大苦空，五阴无我，生灭变异，虚伪无生，心是恶源，形为罪薮。如是观察，渐离生死。</P>
<P>　　第五觉悟，愚痴生死。菩萨常念，广学多闻，增长智慧，成就辩才，教化一切，悉以大乐。</P>
<P>　　</FONT><FONT color=#ff0080 size=3>《大乘理趣六波罗密多经》<BR>　　</FONT><FONT color=#000000 size=3>若诸菩萨修行布施波罗密多，乃至静虑波罗密多，皆从般若波罗密多本母所生，而为根本。</P>
<P>　　菩萨于生死海，以五波罗密多而为舟船，载功德宝，要因般若波罗密多为船师，至于彼岸。</P>
<P>　　有十胜法，便能悟入无上菩提：一者精勤，乐习禅定。二者亲近善友，听闻正法。三者损灭睡眠，恒自觉悟。四者于大乘法所闻不忘。五者顺世事业，常观如幻，无所著故。六者无所隐藏，决众疑故。七者不轻已身，勤修行故。八者常乐法施，兴大会故。九者恒自谦下，不诳众生故。十者不自师心，深入佛慧故。菩萨以此十事，具足圆满六波罗密多，成就法身清净解脱。</P>
<P>　　</FONT><FONT color=#ff0080 size=3>《大佛顶首楞严经》<BR>　　</FONT><FONT color=#000000 size=3>当知如是精觉妙明，非因非缘，亦非自然非不自然，无非不非，无是非是，离一切相，即一切法。汝今云何于中措心，以诸世间戏论名相，而得分别。</P>
<P>　　因缘和合，虚妄有生。因缘别离。虚妄名灭。殊不能知生灭去来，本如来藏常住妙明，不动周圆，妙真如性。性真常中，求于去来迷悟生死，了无所得。（卷二）</P>
<P>　　汝元不知来藏中，性色真空，性空真色，清净本然，周遍法界，随众生心，应所知量，循业发现。世间无知，惑为因缘，及自然性。皆是识心分别计度，但有言说，都无实义。（卷三）</P>
<P>　　</FONT><FONT color=#ff0080 size=3>《金刚般若波罗蜜经》<BR>　　</FONT><FONT color=#000000 size=3>凡所有相，皆是虚妄。若见诸相非相，即见如来。（如理实见分第五）</P>
<P>　　无有定法，名阿耨多罗三貌三菩提。亦无有定法，如来可说。何以故？如来所说法，皆不可取，不可说，非法，非非法。（无得无说分第七）</P>
<P>　　诸菩萨摩诃萨应如是生清净心，不应住色生心，不应住声香味触法生心，应无所住而生其心。（庄严净土分第十）</P>
<P>　　离一切诸相，即名诸佛。……如来所得法，此法无实无虚。（离相寂灭分第十四）</P>
<P>　　若菩萨通达无我法者，如来说名真是菩萨。（究竟无我分第十七）</P>
<P>　　如来说诸心皆为非心，是名为心。所以者何？须菩提：过去心不可得，现在心不可得，未来心不可得。（一体同观分第十八）</P>
<P>　　一切有为法，如梦幻泡影，如露亦如电，应作如是观。（知见不生分第三十一）</P>
<P>　　</FONT><FONT color=#ff0080 size=3>《般若波罗蜜多心经》<BR>　　</FONT><FONT color=#000000 size=3>照见五蕴皆空，度一切苦厄。</P>
<P>　　菩提萨埵依般若波罗蜜多故，心无挂碍。无挂碍故，无有恐怖，远离颠倒梦想，究竟涅槃。三世诸佛，依般若波罗蜜多故，得阿耨多罗三藐三菩提。</P>
<P>　　</FONT><FONT color=#ff0080 size=3>《梵网经》<BR>　　</FONT><FONT color=#000000 size=3>欲长菩提苗，光明照世间，应当静观察，诸法真实相：不生亦不灭，不常复不断，不一亦不异，不来亦不去。如是一心中，方便勤庄严。（心地品）</P>
<P>　　</FONT><FONT color=#ff0080 size=3>《妙法莲华经》<BR>　　</FONT><FONT color=#000000 size=3>菩萨摩诃萨观一切法空如实相，不颠倒，不动，不退，不转，如虚空无所有性。一切语言道断，不生，不出，不起，无名无相，实无所有，无量无边，无碍无障。但以因缘有，从颠倒生故说。常乐观如是法相，是名菩萨摩诃萨第二亲近处。（安乐行品第十四）</P>
<P>　　</FONT><FONT color=#ff0080 size=3>《大方广佛华严经》<BR>　　</FONT><FONT color=#000000 size=3>了知境界，如幻如梦，如影如响，亦如变化。若诸菩萨，能与如是观行相应，于诸法中，不生二解，一切佛法，疾得现前。初发心时，即得阿耨多罗三藐三菩提，知一切法即心自性，成就慧身，不由他悟。（梵行品第十六）</P>
<P>　　善观诸法，慧根增长。勇猛精进，摧伏众魔。无量智慧，威光炽盛。其身超出一切世间，得一切法无碍智慧，善能悟解尽无尽际，住于普济，入真实际，无相观智，常现在前，善巧成就诸菩萨行。（入法界品第三十九）</P>
<P>　　一切法无生　　一切法无灭　　若能如是解　　诸佛常现前<BR>　　法性本空寂　　无取亦无见　　性空即是佛　　不可得思量<BR>　　若知一切法　　体性皆如是　　斯人则不为　　烦恼所染著<BR>　　凡夫见诸法　　但随于相转　　不了法无相　　以是不见佛……<BR>　　凡夫妄观察　　取相不如理　　佛离一切相　　非彼所能见<BR>　　迷惑无知者　　妄取五蕴相　　不了彼真性　　是人不见佛<BR>　　了知一切法　　自性无所有　　如是解法性　　则见卢舍那……<BR>　　诸法无真实　　妄取真实相　　是故诸凡夫　　轮回生死狱<BR>　　言词所说法　　小智妄分别　　是故生障碍　　不了于自心<BR>　　不能了自性　　云何知正道　　彼由颠倒慧　　增长一切恶<BR>　　不见诸法空　　恒受生死苦　　斯人未能有　　清净法眼故<BR>　　我普受众苦　　由我不见佛　　故当净法眼　　观其所应见<BR>　　若得见于佛　　其心无所取　　此人则能见　　如佛所知法<BR>　　（须弥顶上偈赞品第十四）</P>
<P>　　</FONT><FONT color=#ff0080 size=3>《大般涅槃经》<BR>　　</FONT><FONT color=#000000 size=3>善男子：无所得者名为虚空。世间无物，名为虚空。菩萨得是虚空三昧，无所见故，是故菩萨名无所得。有所得者，名生死轮。一切凡夫，轮回生死，故有所见。菩萨永断一切生死，是故菩萨名无所得。复次，善男子：菩萨摩诃萨无所得者，名常乐我净。菩萨摩诃萨见佛性故，得常乐我净，是故菩萨名无所得。</P>
<P>　　善男子：道与菩提及以涅槃，悉名为常。一切众生常为无量烦恼所覆，无慧眼故，不能得见；而诸众生为欲见故，修戒定慧，以修行故，见道、菩提及以涅槃。（梵行品第八之四）</P>
<P>　　善男子：云何复名甚深之义，虽知众生实无有我，而于未来不失业果。虽知五阴于此灭尽，善恶之业，终不败亡。虽有诸业，不得作者。虽有至处，无有去者。虽有系缚，无受缚者。虽有涅槃，亦无灭者，是名甚深秘密之义。（光明遍照高贵德王菩萨品第十之一）</P>
<P>　　佛性者名第一义空，第一义空，名为智慧。所言空者，不见空与不空。智者见空及不空，常与无常，苦之与乐，我与无我。空者，一切生死，不空者，谓大涅槃。乃至无我者，即是生死，我者，谓大涅槃。见一切空不见不空，不名中道。乃至见一切无我，不见我者，不名中道。中道者，名为佛性。以是义敌，佛性常恒，无有变易，无明复故，令诸众生不能得见。（师子吼菩萨品第十之一）</P>
<P>　　</FONT><FONT color=#ff0080 size=3>《摩诃般若波罗密经》<BR>　　</FONT><FONT color=#000000 size=3>知一切法不可得故，具足般若波罗蜜。</P>
<P>　　菩萨摩诃萨行般若波罗蜜，习应七空：所谓性空，自相空，诸法空，无所得空，无法空，有法空，无法有法空。是名与般若波罗蜜相应。习应七空时，不见色受想行识，若相应若不相应，若生相若灭相，若垢相若净相。不见色与受合，不见受与想合，……何以故？无有法与法合者，其性空故。色空中无有色，受想行识空中无有识。色空故，无恼坏相。受空故，无受相。想空故，无知相。行空故，无作相。识空故，无觉相。何以故？非色异空，非空异色；色即是空，空即是色。是诸法空相。何以故？但有名字故，谓为空。所以者何？诸法实性，无生无灭，无垢无净故。菩萨摩诃萨如是行，亦不见生，亦不见灭。……何以故？名字是因缘和合作法，但分别忆想假名说。是故菩萨摩诃萨行般若波罗蜜时，不见一切名字，不见故不著。（卷一）</P>
<P>　　诸法实相云何有？佛言：诸法无所有。如是有，如是无所有，是事不知，名为无明。……色受想行识无所有，内空乃至无法有法空故。是中凡夫以无明力渴爱故，妄见分别，说是无明。是凡夫为二边所缚。是人不知不见诸法无所有，而忆想分别，著色乃至十八不共法。是人著故，于无所有法而作识知见。（卷三）</P>
<P>　　</FONT><FONT color=#ff0080 size=3>《六祖坛经》<BR>　　</FONT><FONT color=#000000 size=3>心量广大，遍周法界。用即了了分明，应用便知一切。一切即一，一即一切，去来自由，心体无滞，即是般若。一切般若智，皆从自性而生，不从外入，莫错用意，名为真性自用。</P>
<P>　　一切处所，一切时中，念念不愚，常行智慧，即是般若行。一念愚，即般若绝。一念智，即般若生。世人愚迷，不见般若。口说般若，心中常愚。常自言我修般若，念念说空，不识真空。般若无形相，智慧心即是。若作如是解，即名般若智。</P>
<P>　　解义离生灭，着境生灭起。如水有波浪，即名为此岸。离境无生灭，如水常通流，即名为彼岸，故号波罗蜜。</P>
<P>　　迷人口念，当念之时，有妄有非。念念若行，是名真性。悟此法者是般若法，修此行者是般若行。不修即凡。一念修行，自身等佛。</P>
<P>　　凡夫即佛，烦恼即菩提。前念迷即凡夫。后念悟即佛。前念著境即烦恼，后念离境即菩提。</P>
<P>　　摩诃般若波罗蜜，最尊最上最第一。无住无往亦无来，三世诸佛从中出。当用大智慧打破五蕴烦恼尘劳，如此修行定成佛道，变三毒为戒定慧。</P>
<P>　　若无尘劳，智慧常现，不离自性。悟此法者，即是无念、无忆、无著，不起诳妄，用自真如性，以智慧观照，于一切法，不取不舍，即是见性成佛道。（般若品第二）</P>
<P>　　</FONT><FONT color=#ff0080 size=3>《大乘起信论》<BR>　　</FONT><FONT color=#000000 size=3>若人唯修于止，则心沈没。或起懈怠，不乐众善，远离大悲。是故修观。</P>
<P>　　修习观者，当观一切世间有为之法，无得久停，须臾变坏。一切心行，念念生灭，以是故苦。……应观世间一切有身，悉皆不净，种种秽汗，无一可乐。如是当念一切众生，从无始世来，皆因无明所熏习故，令心生灭，已受一切身心大苦。现在即有无量逼迫。未来所苦亦无分齐。难舍难离，而不觉知。众生如是，甚为可愍。作此思维，即应勇猛，立大誓愿，愿令我心，离分别故，遍于十方修行一切诸善功德。尽其未来，以无量方便，救拔一切苦恼众生，令得涅槃第一义乐。以起如是愿故，于一切时，一切处，所有众善，随己堪能，不舍修学，心无懈怠。</P>
<P>　　</FONT><FONT color=#ff0080 size=3>《中论》<BR>　　</FONT><FONT color=#000000 size=3><BR>　　不生亦不灭　　不常亦不断　　 不一亦不异　　不来亦不出<BR>　　诸法不自生　　亦不从他生　　 不共不无因　　是故知无生<BR>　　大圣说空法　　为离诸见故　　 若复见有空　　诸佛所不化<BR>　　定有则著常　　定无则著断　　 是故有智者　　不应著有无<BR>　　虽空亦不断　　虽有亦不常　　 业果报不失　　是名佛所说<BR>　　诸佛或说我　　或说于无我　　 诸法实相中　　无我无非我<BR>　　诸法实相者　　心行言语断　　 无生亦无灭　　寂灭如涅槃<BR>　　诸佛依二谛　　为众生说法　　 一以世俗谛　　二第一义谛<BR>　　若人不能知　　分别于二谛　　 则于深佛法　　不知真实义<BR>　　众因缘生法　　我说即是空　　 亦为是假名　　亦是中道义<BR>　　未曾有一法　　不从因缘生　　 是故一切法　　无不是空者</P>
<P>　　</FONT><FONT color=#ff0080 size=3>《佛性论》<BR>　　</FONT><FONT color=#000000 size=3>迦叶：如阴暗山岩及庙堂房舍，无数千年，暗在其中，未曾有人然灯照了。设有人能于中然灯得成以不？答言：得成。迦叶：此中诸暗得作念言，我住此已久，我今不去，是暗能作此意以不？不可，世尊，何以故？灯光既成，不得不去。迦叶：如是烦恼及业，从无数劫来，在众生相续中。若能生一念正思惟者，则久劫烦恼，悉皆自灭。迦叶：是灯光者，即譬圣无分别智，黑暗者，即譬众生烦恼业。</FONT></P><FONT color=#000000 size=3>
<CENTER><FONT color=#0000ff size=5><BR><STRONG>第七　忆念门<BR></STRONG> </CENTER>
<P></P>
<P>　　</FONT><FONT color=#ff0080 size=3>《佛说阿弥陀经》</FONT><FONT color=#000000 size=3>　　<BR>　　佛告长老舍利弗：从是西方，过十万亿佛土，有世界，名曰极乐。其土有佛，号阿弥陀，今现在说法。</P>
<P>　　舍利弗：若有善男子、善女人，闻说阿弥陀佛，执持名号，若一日，若二日，若三日，若四日，若五日，若六日，若七日，一心不乱，其人临命终时，阿弥陀佛与诸圣众，现在其前，是人终时，心不颠倒，即得往生阿弥陀佛极乐国土。舍利弗：我见是利，故说此言。若有众生闻是说者，应当发愿，生彼国土。</P>
<P>　　</FONT><FONT color=#ff0080 size=3>《观无量寿佛经》</FONT><FONT color=#000000 size=3><BR>　　诸佛如来是法界身，入一切众生心想中，是故汝等心想佛时，是心即是三十二相，八十随形好，是心作佛，是心是佛。（正说分，第八像观）</P>
<P>　　佛告阿难及韦提希：下品下生者，或有众生作不善业，五逆十恶，具诸不善。如此愚人，以恶业故，应堕恶道，经历多劫，受苦无穷。如此愚人，临命终时，遇善知识，种种安慰，为说妙法，教令念佛。彼人苦逼，不遑念佛。善友告言：汝若不能念彼佛者，应称无量寿佛。如是至心，令声不绝，具足十念，称南无阿弥陀佛。称佛名故，于念念中，除八十亿劫生死之罪。命终之时，见金莲华，犹如日轮，住其人前，如一念顷，即得住生极乐世界。（正说分，第十六下品生观）</P>
<P>　　若善男子及善女人，但闻佛名、二菩萨名，除无量劫生死之罪，何况忆念。若念佛者，当知此人，则是人中分陀利华。观世音菩萨、大势至菩萨为其胜友，当坐道场，生诸佛家。（流通分）</P>
<P>　　</FONT><FONT color=#ff0080 size=3>《大乘无量寿经》</FONT><FONT color=#000000 size=3><BR>　　我作佛时，十方众生，闻我名号，至心信乐，所有善根，心心回向，欲生我国，乃至十念，若不生者，不取正觉。唯除五逆，诽谤正法。（第十八十念必生愿）</P>
<P>　　我作佛时，十方众生，闻我名号，发善提心，修诸功德，奉行六波罗密，坚固不退。复以善根回向，愿生我国，一心念我，昼夜不断，临寿临时，我与诸菩萨众，迎现其前。经须臾间，即生我刹，作阿惟越致菩萨，不得是愿，不取正觉。（第十九闻名发心愿。第二十临终接引愿。）</P>
<P>　　我作佛时，十方众生，闻我名号，系念我国，发菩萨提心，坚固不退，植众德本，至心回向，欲生极乐，无不遂者。若有宿恶，闻我名字，即自悔过，为道作善，便持经戒，愿生我刹，命终不复更三恶道，即生我国。若不尔者，不取正觉。（第二十一悔过得生愿）（发大誓愿第六）</P>
<P>　　</FONT><FONT color=#ff0080 size=3>《大悲心陀罗尼经》</FONT><FONT color=#000000 size=3><BR>　　若诸天人，诵持大悲章句者，临命终时，十方诸佛，皆来授手，欲生何等佛土，随愿皆得往生。……诵持大悲神咒，于现生中，一切所求不果遂者，不得为大悲心陀罗尼也。</P>
<P>　　善男子：此菩萨不可思议威神之力，过去无量劫中，已作佛竟，号正法明如来。大悲愿力，为欲发起一切菩萨，安乐成熟诸众生故，现作菩萨。……一切人天，常须供养，专称名号，得无量福，灭无量罪，命终往生阿弥陀佛国。</P>
<P>　　</FONT><FONT color=#ff0080 size=3>《文殊说般若经》</FONT><FONT color=#000000 size=3><BR>　　欲入一行三昧，应处空闲，舍诸乱意，不取相貌，系心一佛，专称名字，随佛方所，端心正向。能于一佛念念相续，即是念中，能见过去、未来、现在诸佛。何以故？念一佛功德无量无边，亦与无量诸佛功德无二。</P>
<P>　　</FONT><FONT color=#ff0080 size=3>《大集经》</FONT><FONT color=#000000 size=3><BR>　　末法亿亿人修行，罕一得道，唯依念佛，得度生死。</P>
<P>　　</FONT><FONT color=#ff0080 size=3>《占察善恶业报经》</FONT><FONT color=#000000 size=3><BR>　　若人欲生他方现在净国者，应当随彼世界佛之名字，专意诵念，一心不乱，如上观察者（观察法身，厌离妄执。）决定得生彼佛净国，善根增长，速获不退。</P>
<P>　　</FONT><FONT color=#ff0080 size=3>《称扬净土功德经》</FONT><FONT color=#000000 size=3><BR>　　若有得闻无量寿如来名者，一心信乐，持讽诵念，此人当得无量之福，永离三途。命终之后，得生彼刹。</P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　善男子：菩萨若有内外诸恶不净因缘，是人应当修念佛心。若有至心修念佛者，是人则得离内外恶不净因缘，增长悲慧。（息恶品第十六）</P>
<P>　　</FONT><FONT color=#ff0080 size=3>《地藏菩萨本愿经》</FONT><FONT color=#000000 size=3><BR>　　世尊：如是阎浮提男子女人，临命终时，神识惛昧，不辨善恶，乃至眼耳更无见闻。是诸眷属，当须设大供养，转读尊经，念佛菩萨名号。如是善缘能令亡者离诸恶道，诸魔鬼神悉皆退散。世尊：一切众生，临命终时，若得闻一佛名，一菩萨名，或大乘经典一句一偈，我观如是辈人，除五无间杀害之罪，小小恶业，合堕恶趣者，寻即解脱。（阎罗王众赞叹品第八）</P>
<P>　　世尊：现在未来一切众生，若天若人，若男若女，但念得一佛名号，功德无量，何况多名。是众生等，生时死时，自得大利，终不堕恶道。（称佛名号品第九）</P>
<P>　　观世音菩萨：若未来世，有诸人等，衣食不足，求者乖愿，或多疾病，或多凶衰，家宅不安，眷属分散，或诸横事，多来忤身，睡梦之间，多有惊怖，如是人等，闻地藏名，见地藏形，至心恭敬，念满万遍，是诸不如意事，渐渐消灭，即得安乐，衣食丰溢，乃至于睡梦中，悉皆安乐。（见闻利益品第十二）</P>
<P>　　</FONT><FONT color=#ff0080 size=3>《药师琉璃光如来本愿功德经》</FONT><FONT color=#000000 size=3><BR>　　有能受持八分斋戒，或经一年，或复三月，受持学处，以此善根，愿生西方极乐世界无量寿佛所，听闻正法，而未定者，若闻世尊药师琉璃光如来名号，临命终时，有八大菩萨，其名曰文殊师利菩萨、观世音菩萨、得大势菩萨、无尽意菩萨、宝檀华菩萨、药王菩萨、药上菩萨、弥勒菩萨，是八大菩萨乘空而来，示其道路，即于彼界种种杂色众宝华中，自然化生。</P>
<P>　　若闻世尊药师琉璃光如来名号，至心受持，不生疑惑，堕恶趣者，无有是处。</P>
<P>　　</FONT><FONT color=#ff0080 size=3>《妙法莲华经》</FONT><FONT color=#000000 size=3><BR>　　若如来灭后，后五百岁中，若有女人，闻是经典，如说修行，于此命终，即往安乐世界，阿弥陀佛，大菩萨众围绕住处，生莲华中，宝座之上，不复为贪欲所恼，亦复不为嗔恚愚痴所恼，亦复不为骄慢嫉妬诸垢所恼，得菩萨神通，无生法忍。（药王菩萨本事品第二十三）</P>
<P>　　佛告无尽意菩萨：善男子，若有无量百千万亿众生，受诸苦恼，闻是观世音菩萨，一心称名，观世音菩萨即时观其音声，皆得解脱。是观世音菩萨摩诃萨，于怖畏急难之中，能施无畏。</P>
<P>　　众生被困厄　无量苦逼身　观音妙智力　能救世间苦<BR>　　具足神通力　广修诸方便　十方诸国土　无刹不现身……<BR>　　妙音观世音　梵音海潮音　胜彼世间音　是故须常念<BR>　　念念勿生疑　观世音净圣　于苦恼死厄　能为作依怙<BR>　　具一切功德　慈眼视众生　福聚海无量　是故应顶礼<BR>　　（观世音菩萨普门品第二十五）</P>
<P>　　</FONT><FONT color=#ff0080 size=3>《大方广佛严经》</FONT><FONT color=#000000 size=3><BR>　　尔时观自在菩萨遥见善财告言……善男子：我修此大悲行门，愿常救护一切众生，愿一切众生离险道怖，离热恼怖，离迷惑怖，离于死怖，离大众怖，离恶趣怖，离黑暗怖，离迁移怖，离爱别怖，离怨会怖，离逼迫身怖，离逼迫心怖，离忧悲怖。复作是愿，愿诸众生，若念于我，若称我名，若见我身，皆得免离一切怖畏。善男子：我以此方便，令诸众生离怖畏已，复教令发阿耨多罗三藐三菩提心，永不退转。（入法界品第三十九）</P>
<P>　　是人临终时，最后刹那，一切诸根悉皆散坏，一切亲属悉皆舍离，一切威势悉皆退失，辅相大臣、宫城内外、象马车乘、珍宝伏藏，如是一切，无复相随，唯此愿王，不相舍离，于一切时，引导其前，一刹那中，即得往生极乐世界。到已，即见阿弥陀佛、文殊师利菩萨、普贤菩萨、观自在菩萨、弥勒菩萨等，此诸菩萨，色相端严，功德具足，所共围绕。其人自见生莲华中，蒙佛授记。得授记已，经于无数百千万亿那由他劫，普于十方不可说不可说世界，以智慧力，随众生心，而为利益，不久当坐菩提道场，降伏魔军，成等正觉，转妙法轮，能令佛刹极微尘数世界众生，发菩提心，随其根性，教化成熟，乃至尽于未来劫海，广能利益一切众生。</P>
<P>　　愿我临欲命终时　尽除一切诸障碍 <BR>　　面见彼佛阿弥陀　即得往生安乐刹 <BR>　　我既往生彼国已　现前成就此大愿<BR>　　一切圆满尽无馀　利乐一切众生界</P>
<P>　　我此普贤殊胜行　无边胜福皆回向 <BR>　　普愿沈溺诸众生　速往无量光佛刹（普贤行愿品）</P>
<P>　　</FONT><FONT color=#ff0080 size=3>《大佛顶首楞严经》</FONT><FONT color=#000000 size=3><BR>　　十方如来怜念众生，如母忆子，若子逃逝，虽忆何为。子若忆母，如母忆时，母子历生不相违远。若众生心，忆佛念佛，现来当来，必定见佛，去佛不远，不假方便，自得心开。如染香人，身有香气。此则名曰香光庄严。……佛问圆通，我无选择，都摄六根，净念相继，得三摩地，斯为第一。（卷五）</P>
<P>　　</FONT><FONT color=#ff0080 size=3>《维摩诘所说经》</FONT><FONT color=#000000 size=3><BR>　　若菩萨欲得净土，当净其心，随其心净，则佛土净。（佛国品第一）</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　众生初学是法，欲求正信，其心怯弱，以住于此娑婆世界，自畏不能常值诸佛，亲承供养，惧谓信心难可成就，意欲退者，当知如来有胜方便，摄护信心。谓以专意念佛因缘，随愿得生他方佛土，常见于佛，永离恶道。如修多罗说：若人专念西方极乐世界阿弥陀佛，所有善根，回向愿求生彼世界，即得往生，常见佛故，终无有退。</P>
<P>　　</FONT><FONT color=#ff0080 size=3>《十住毗婆沙论》</FONT><FONT color=#000000 size=3><BR>　　佛法有无量门，如世间道，有难有易，陆道步行则苦，水道乘船则乐。菩萨道也如是……若人欲疾至不退转地者，应以恭敬心，执持称名号。</P>
<P>　　</FONT><FONT color=#ff0080 size=3>《往生论》</FONT><FONT color=#000000 size=3><BR>　　善男子、善女人，修五念门行成就，毕竟得生安乐国土，见彼阿弥陀佛。何等五念门：一者礼拜门。二者赞叹门。三者作愿门。四者观察门。五者回向门。</P>
<P>　　菩萨如是善知回向成就，即能远离三种菩提门相违法。何等三种？一者依智慧门，不求自乐，远离我心贪著自身故。二者依慈悲门，拔一切众生苦，远离无安众生心故。三者依方便门，怜愍一切众生心，远离供养恭敬自身心故。……菩萨远离如是三种菩提门相违法，得三种随顺菩提门法满足故。何等三种？一者无染清净心，以不为自身求诸乐故。二者安清净心，以拔一切众生苦故。三者，乐清净心，以令一切众生得大菩提故，以摄取众生生彼国土故。</P>
<P>　　</FONT><FONT color=#ff0080 size=3>《佛说阿弥陀经疏钞》</FONT><FONT color=#000000 size=3><BR>　　然著事而念能相继，不虚入品之功；执理而心实未明，反受落空之祸。</P>
<P>　　先明总者，谓如来唯为一大事因缘出现于世，则一代时教总其大意，唯欲众生开示悟入佛之知见。今此经者，直指众生以念佛心入佛知见故。别则专就此经复有十义：一大悲悯念末法为作津梁故。二特于无量法门出胜方便故。三激扬生死凡夫令起欣厌故。四化导二乘执空不修净土故。五勉进初心菩萨亲近如来故。六尽摄利钝诸根悉皆度脱故。七护持多障行人不遭堕落故。八的指即有念心得入无念故。九巧示因于往生实悟无生故。十复明径路修行径中之径故。</P>
<P>　　心本无念，念起即乖，而众生无始以来妄想习惯，未易卒遣。今教念佛，是乃以毒攻毒，用兵止兵。病愈寇平，则舍病体更无自身，即寇盗原吾赤子。（卷一）</P>
<P>　　</FONT><FONT color=#ff0080 size=3>《净土生无生论》</FONT><FONT color=#000000 size=3><BR>　　法界圆融体　作我一念心　故我念佛心　全体是法界<BR>　　若人临终时　能不失正念　或见光见华　已受宝池生</P>
<P>　　</FONT><FONT color=#ff0080 size=3>《佛说阿弥陀经要解》</FONT><FONT color=#000000 size=3><BR>　　唯持名一法，收机最广，下手最易，故释迦慈尊，无问自说，特向大智舍利弗拈出。可谓方便中第一方便，了义中无上了义，圆顿中最极圆顿。故云：清珠投于浊水，浊水不得不清；佛号投于乱心，乱心不得不佛也。</P>
<P>　　持名即始觉合本，始本不二，生佛不二，故一念相应一念佛，念念相应念念佛也。当知离却现前一念无量光寿之心，何处有阿弥陀佛名号？而离却阿弥陀佛名号，何由彻证现前一念无量光寿之心？愿深思之，愿深思之！</P>
<P>　　若信愿坚固，临终十念一念，亦决得生。若无信愿，纵将名号持至风吹不入，雨打不湿，如银墙铁壁相似，亦无得生之理。<BR><BR><BR></P>
<P></P>
<CENTER><FONT color=#0000ff size=5><STRONG>第八　教化门</STRONG></CENTER>
<P><BR>　　</FONT><FONT color=#ff0080 size=3>《过去现在因果经》</FONT><FONT color=#000000 size=3><BR>　　善男子：凡人受生无不死者，恩爱合会，必有别离，一切诸众生等，无有不被无常大火之所煎炙。……于是菩萨即说偈言：“诸行无常，是生灭法，生灭灭已，寂灭为乐。” </P>
<P></P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　出家之人发菩提心，此不为难，在家之人发菩提心，是乃名为不可思议。何以故，在家之人多恶因缘所缠绕故。在家之人发菩提心，从四天王乃至阿迦尼吒诸天，皆大惊喜，作如是言，我今已得人天之师。（集会品第一）</P>
<P>　　善男子：为二事故，发菩提心。……一者自观无量世中受大苦恼，不得利益。二者虽有无量恒沙诸佛，悉皆不能度脱我身，我当自度。……复有二事：一者为求菩提之道，受大苦恼。二者为得无量大利益事。……复有二事：一者过去未来恒沙诸佛，皆如我身。二者深观菩提是可得法。复有二事：一者不舍一切众生。二者舍离一切烦恼。（发菩提心品第二）</P>
<P>　　</FONT><FONT color=#ff0080 size=3>《大佛顶首楞严经》</FONT><FONT color=#000000 size=3><BR>　　汝等当知，一切众生，从无始来，生死相续，皆由不知常住真心，性净明体，用诸妄想，此想不真，故有轮转。由诸众生，遗此本明，虽终日行，而不自觉，枉入诸趣。……从始洎终，念念生灭，遗失真性，颠倒行事。性心失真，认物为已，轮回是中，自取流转。（卷一）</P>
<P>　　汝当照明，诸器世间可作之法，皆从变灭。（卷四）</P>
<P>　　</FONT><FONT color=#ff0080 size=3>《地藏菩萨本愿经》</FONT><FONT color=#000000 size=3><BR>　　一切众生，未解脱者，识性无定，恶习结业，善习结果，为善为恶，逐境而生，轮转五道，暂无休息，动经尘劫，迷惑障难。（阎浮众生业感品第四）</P>
<P>　　世尊：我观是阎浮众生举心动念，无非是罪。脱获善利，多退初心，若遇恶缘，念念增益。（地狱名号品第五）</P>
<P>　　</FONT><FONT color=#ff0080 size=3>《占察善恶业报经》</FONT><FONT color=#000000 size=3><BR>　　所言“一实境界”者，谓众生心体，从本以来，不生不灭，自性清净，无障无碍，犹如虚空，离分别故。平等普遍，无所不至，圆满十方，究竟一相，无二无别，不变不异，无增无减。……但以众生无明痴暗熏习因缘，现妄境界，令生念著。所谓此心，不能自知，妄自谓有，起觉知想，计我我所，而实无有觉知之相，以此妄心毕竟无体，不可见故。</P>
<P>　　若如是众生中，法身熏习而有力者，烦恼渐薄，能厌世间，求涅槃道，归信一实，修六波罗密等一切菩提分法，名为菩萨。若如是菩萨中，修行一切善法满足，究竟得离无明睡者，转名为佛。</P>
<P>　　</FONT><FONT color=#ff0080 size=3>《大乘无量寿经》</FONT><FONT color=#000000 size=3><BR>　　世人共争不急之务，于此剧恶极苦之中，勤身营务，以自给济。尊卑、贫富、少长、男女，累念积虑，为心走使。无田忧田，无宅忧宅，眷属财物，有无同忧。有一少一，思欲齐等；适小具有，又忧非常，水火、盗贼、怨家、债主，焚漂劫夺，消散磨灭。心悭意固，无能纵舍，命终弃捐，莫谁随者。贫富同然，忧苦万端。</P>
<P>　　世间人民，父子、兄弟、夫妇、亲属，当相敬爱，无相憎嫉。有无相通，无得贪惜。言色常和，莫相违戾；或有心诤，有所恚怒，后世转剧，至成大怨，世间之事，更相患害。虽不临时，应急想破。人在爱欲之中，独生独死，独去独来，苦乐自当，无有代者。善恶变化，追逐所生，道路不同，会见无期，何不于强健时，努力修善，欲何待乎！</P>
<P>　　若曹当熟思计，远离众恶，择其善者，勤而行之。爱欲荣华，不可常保，皆当别离，无可乐者。当勤精进，生安乐国，智慧明达，功德殊胜。勿得随心所欲，亏负经戒，在人后也。（劝谕策进第三十三）</P>
<P>　　我今于此作佛，教化群生，令舍五恶，去五痛，离五烧，降化其意，令持五善，获其五德。何等为五？其一者：世间诸众生类，欲为众恶，强者伏弱，转相克贼，残害杀伤，迭相吞噉，不知为善，后受殃罚。……虽不即时暴应，善恶会当归之。其二者：世间人民，不顺法度，奢淫骄纵，任心自恣。居上不明，在位不正，陷人冤枉，损害忠良。心口各异，机伪多端，尊卑中外，更相欺诳。瞋恚愚痴，欲自后已，欲贪多有，利害胜负，结忿成仇，破家亡身。……神明克识，终入恶道。其三者：世间人民，相因寄生，寿命几何！不良之人，身心不正，常怀邪恶，常怀淫妷，烦满胸中，邪态外逸。费损家财，事为非法。所当求者，而不肯为。……如是之恶，著于人鬼，神明记识，自入三途。其四者：世间人民，不念修善。两舌、恶口、妄言、绮语。憎嫉善人，败坏贤明。不孝父母，轻慢师长。朋友无信，难得诚实。尊贵自大，谓已有道。横行威势，侵易于人，欲人畏敬：不自惭惧，难可降化，常怀骄慢。赖其前世，福德营护，今世为恶，福德尽灭。寿命终尽，诸恶绕归。……身心摧碎，神形苦极。当斯之时，悔复何及！其五者：世间人民，徙倚懈怠，不肯作善，治身修业。父母教诲，违戾反逆，譬如怨家，不如无子。负恩违义，无有报偿。放恣游散，耽酒嗜美，鲁扈抵突。不识人情，无义无礼，不可谏晓。六亲眷属，资用有无，不能忧念。不惟父母之恩，不存师友之义。意念身口，曾无一善。……慈心教诲，而不肯信；苦口与语，无益其人，心中闭塞，意不开解。大命将终，悔惧交至！不豫修善，临时乃悔。悔之于后，将何及乎！</P>
<P>　　如是五恶、五痛、五烧，譬如大火，焚烧人身。若能自于其中，一心制意，端身正念；言行相副，所作至诚；独作诸善，不为众恶；身独度脱，获其福德，可得长寿泥洹之道。是为五大善也。（浊世恶苦第三十五）</P>
<P>　　复有众生，虽种善根，作大福田，取相分别，情执深重，求出轮回，终不能得。若以无相智慧，植众德本，身心清净，远离分别，求生净刹，趣佛菩提，当生佛刹，永得解脱。（惑尽见佛第四十一）</P>
<P>　　</FONT><FONT color=#ff0080 size=3>《法句经》</FONT><FONT color=#000000 size=3></P>
<P>　　如河驶流　往而不返　人命如是　逝者不还<BR>　　是日已过　命则随减　如少水鱼　斯有何乐<BR>　　击人得击　行怨得怨　骂人得骂　施怒得怒<BR>　　莫轻小恶　以为无殃　水滴虽微　渐盈大器<BR>　　自利利人　益而不费　敬乐闻法　当念佛教<BR>　　明人导世　度脱邪众　世皆有死　三界无安</P>
<P>　　</FONT><FONT color=#ff0080 size=3>《维摩诘所说经》</FONT><FONT color=#000000 size=3><BR>　　诸仁者：是身无常、无强、无力、无坚，速朽之法，不可信也。为苦为恼，众病所集。……此可患厌，当乐佛身。所以者何？佛身者，即法身也。从无量功德智慧生；从慈悲喜舍生；从布施、持戒、忍辱柔和、勤行精进、禅定解脱三昧、多闻智慧诸波罗密生。（方便品第二）</P>
<P>　　佛告诸菩萨：有尽无尽解脱法门，汝等当学。何谓为尽？谓有为法；何谓不尽？谓无为法。如菩萨者，不尽有为，不住无为。何谓不尽有为？谓不离大慈，不舍大悲。深发一切智心，而不忽忘。教化众生，终不厌倦。于四摄法，常念顺行。护持正法，不惜躯命。种诸善根，无有疲厌。志常安住方便回向。求法不懈，说法无吝。勤供诸佛。故入生死而无所畏，于诸荣辱心无忧喜。不轻未学，敬学如佛。……荷负众生，永使解脱。以大精进，摧伏魔军。常求无念实相智慧。行少欲知足，而不舍世法。不坏威仪，而能随俗。……是名菩萨不尽有为。何谓菩萨不住无为？谓修学空，不以空为证；修学无相、无作，不以无相、无作为证。……观于无生，而以生法荷负一切。观于无漏，而不断诸漏。观无所行，而以行法教化众生。观于空无，而不舍大悲。……是名菩萨不住无为。</P>
<P>　　依于义，不依语；依于智，不依识；依了义经，不依不了义经；依于法，不依人。（菩萨行品第十一）</P>
<P>　　</FONT><FONT color=#ff0080 size=3>《大乘本生心地观经》</FONT><FONT color=#000000 size=3><BR>　　汝等凡夫，不观自心，是故漂流生死海中。诸佛菩萨能观心故，度生死海，到于彼岸。（序品第一）</P>
<P>　　</FONT><FONT color=#ff0080 size=3>《金刚般若波罗蜜经》</FONT><FONT color=#000000 size=3><BR>　　若人言如来有所说法，即为谤佛，不能解我所说故。须菩提：说法者，无法可说，是名说法。（非说所说分第二十一）</P>
<P>　　</FONT><FONT color=#ff0080 size=3>《妙法莲花经》</FONT><FONT color=#000000 size=3><BR>　　诸佛世尊唯以一大事因缘故，出现于世。……诸佛世尊欲令众生开佛知见，使得清净故，出现于世；欲示众生佛之知见故，出现于世；欲令众生佛之知见故，出现于世；欲令众生佛知见道故，出现于世。</P>
<P>　　十方佛土中　唯有一乘法　无二亦无三　除佛方便说<BR>　　但以假名字　引导于众生　说佛智慧故　诸佛出于世<BR>　　唯此一事实　余二则非真　终不以小乘　济度于众生<BR>　　佛自住大乘　如其所得法　定慧力庄严　以此度众生……<BR>　　我以相严身　光明照世间　无量众所尊　为说实相印……<BR>　　诸佛两足尊　知法常无性　佛种从缘起　是故说一乘<BR>　　是法住法位　世间相常住　于道场知已　导师方便说……<BR>　　舍利弗当知　我以佛眼观　见六道众生　贫穷无福慧<BR>　　入生死险道　相续苦不断　深著于五欲　如牦牛爱尾　　　　　　　　　　　　　　　　　　　　　　<BR>　　以贪爱自蔽　盲瞑无所见　不求大势佛　及与断苦法<BR>　　深入诸邪见　以苦欲舍苦　为是众生故　而起大悲心<BR>　　　　　　　　　　　　　　　　　　　　（方便品第二）</P>
<P>　　为度众生生老病死、忧悲苦恼、愚痴暗蔽、三素之火，教化令得阿耨多罗三藐三菩提。见诸众生为生老病死、忧悲苦恼之所烧煮。亦以五欲财利故，受种种苦。又以贪著追求故，现受众苦，后受地狱、畜生、饿鬼之苦。若生天上，及在人间，贫穷困苦，爱别离苦，怨憎会苦，如是等种种诸苦，众生没在其中，欢喜游戏，不觉不知，不尺不怖，亦不生厌，不求解脱，于此三届火宅，东西驰走，虽遭大苦，不以为患。舍利弗：佛见此已，便作是念，我为众生之父，应拔其苦难，与无量无边佛智慧乐，令其游戏。</P>
<P>　　三界无安　犹如火宅　众苦充满　甚可怖畏　<BR>　　常有生老　病死忧患　如是等火　炽然不息<BR>　　　　　　　　　　　　　　　　　　　（譬喻品第三）</P>
<P>　　诸佛于法得最自在，知诸众生种种欲乐，及其志力，随所堪任，以无量喻而为说法。随诸众生宿世善根，又知成熟未成熟者，种种筹量分别知已，于一乘道，随宜说三。（信解品第四）</P>
<P>　　此经开方便面门，示真实相。是法华经藏，深固幽远，无人能到。今佛教化成就菩萨，而为开示。</P>
<P>　　若人说此经　应入如来室　著于如来衣　而坐如来座<BR>　　处众无所畏　广为分别说　大慈悲为室　柔和忍辱衣<BR>　　诸法空为座　处此为说法　若说此经时　有人恶口骂<BR>　　加刀杖瓦石　念佛故应忍（法师品第十）</P>
<P>　　当于一切众生起大悲想，于诸如来起慈父想，于诸菩萨起大师想，于十方诸大菩萨常应深心恭敬礼拜。于一切众生，平等说法，以顺法故，不多不少，乃至深爱法者，亦不为多说。（安乐行品第十四）</P>
<P>　　</FONT><FONT color=#ff0080 size=3>《圆觉修多罗了义经》</FONT><FONT color=#000000 size=3><BR>　　有作思维，从有心起，皆是六尘妄想缘气，非实心体，已如空华。用此思维，辨于佛境，犹如空华，复结空果。展转妄想，无有是处。（金刚藏章）</P>
<P>　　一切众生从无始际，由有种种恩爱贪欲，故有轮回。若诸世界一切种性，卵生、胎生、湿生、化生，皆因淫欲而正性命，当知轮回，爱为根本。</P>
<P>　　一切诸众生　不得大解脱　皆由贪欲故　堕落于生死<BR>　　若能断憎爱　及与贪瞋痴　不因差别性　皆得成佛道<BR>　　　　　　　　　　　　　　　　　　　　　　（弥勒章）</P>
<P>　　修多罗教如标月指，若复见月，了知所标毕竟非月。一切如来，种种言说，开示菩萨，亦复如是。（清净慧菩萨章）</P>
<P>　　</FONT><FONT color=#ff0080 size=3>《大方广佛华严经》</FONT><FONT color=#000000 size=3></P>
<P>　　过去未来世　现在诸导师　无有说一法　而得于道者<BR>　　佛知众生心　性分各不同　随其所应度　如是而说法<BR>　　悭者为赞施　毁禁者赞戒　多瞋为赞忍　好懈赞精进<BR>　　乱意赞禅定　愚痴赞智慧　不仁赞慈愍　怒害赞大悲<BR>　　忧戚为赞喜　曲心赞叹舍　如是次第修　渐具诸佛法<BR>　　如先立基堵　而后造宫室　施戒亦复然　菩萨众行本<BR>　　譬如建城郭　为护诸人众　忍进亦如是　防护诸菩萨<BR>　　譬如大力王　率土咸戴仰　定慧亦如是　菩萨所依赖<BR>　　亦如转轮王　能与一切乐　四等亦如是　与诸菩萨乐<BR>　　　　　　　　　　（四等即慈、悲、喜、舍四无量心）<BR>　　　　　　　　　　　　　　　　　　　　（菩萨问明品第十）</P>
<P>　　菩萨观去来今一切众生，所受之身，寻即坏灭；便作是念：奇哉众生，愚痴无智，于生死内，受无数身，危脆不停，速归坏灭，若已坏灭，若今坏灭，若当坏灭，而不能以不坚固身，求坚固身。我当尽学诸佛所学，证一切智，知一切法，为诸众生说三世平等，随顺寂灭不坏法性，令其永得安隐快乐。（十行品第二十一）</P>
<P>　　佛子：如来智慧无处不至，何以故，无一众生而不具有如来智慧，但以妄想颠倒执著而不证得，若离妄想，一切智、自然智、无碍智，则得现前。<BR>　　<BR>　　佛子：譬如丈夫食少金刚，终竟不消，要穿其身，出生于外，何以故，金刚不与肉身染秽而同止故。于如来所，种少善根，亦复如是，要穿一切有为诸行烦恼身过，到于无为究竟智处。何以故，此少善根，不与有为诸行烦恼而共住故。（如来出现品第三十七）</P>
<P>　　善男子：世尊昔为菩萨时，见一切众生著我我所，住无明暗室，入诸见稠林，为贪爱所缚，忿怒所坏，愚痴所乱，悭嫉所缠，生死轮回，贫穷困苦，不得值遇诸佛菩萨。见如是已，起大悲心，利益众生。所谓起愿得一切妙宝资具摄众生心，愿一切众生悉皆具足资生之物无所乏心，于一切众事离执著心，于一切境界无贪染心，于一切所有无悭吝心，于一切果报无希望心，于一切荣好无羡慕心，于一切因缘无迷惑心。起观察真实法性心，起救护一切众生心。</P>
<P>　　善男子：譬如一灯入于暗室，百千年暗，悉能破尽。菩萨摩诃菩萨提心灯，亦复如是，入于众生心室之内，百千万亿不可说劫诸业烦恼，种种暗障，悉能除尽。（入法界品第三十九）</P>
<P>　　</FONT><FONT color=#ff0080 size=3>《大般涅槃经》</FONT><FONT color=#000000 size=3><BR>　　一切诸世间　生者皆归死　寿命虽无量　要必当有尽<BR>　　夫盛必有衰　合会有别离　壮年不久停　无有法常者……<BR>　　一切皆迁动　寿命亦如是　众苦轮无际　流转无休息<BR>　　三界皆无常　诸有无有乐（寿命品第一之二）</P>
<P>　　解脱者名为希有，譬如水中生于莲花，非为希有，火中生者，是乃希有，有人见之，便生欢喜。真解脱者，亦复如是，其有见者，心生欢喜。</P>
<P>　　又解脱者是无所畏，如师子王，于诸百兽，不生怖畏。解脱亦尔，于诸魔众不生怖畏。无怖畏者，即真解脱，真解脱者即是如来。……又解脱者名离诸有，灭一切苦，得一切乐，永断贪欲、瞋恚、愚痴，拔断一切烦恼根本。拔根本者，即真解脱。真解脱者，即是如来。（如来性品第四之二）</P>
<P>　　</FONT><FONT color=#ff0080 size=3>《楞伽经》</FONT><FONT color=#000000 size=3><BR>　　莫着言说，随宜方便，广说经法。以众生希望、烦恼不一故，我及诸佛，为彼种种异解众生，而说诸法，令离心、意、意识故。……诸菩萨摩诃萨依于义，不依文字。若善男子、善女人依文字者，自坏第一义，亦不能觉他。（一切佛语心品之四）</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　以一切心识之相，皆是无明，无明之相，不离觉性，非可坏，非不可坏。如大海水，因风波动，水相风相，不相舍离。而水非动性，若风止灭，动相则灭，湿性不坏故。如是众生自性清净心，因无明风动，心与无明，俱无形相，不相舍离，而心非动性，若无明灭，相续则灭，智性不坏故。</P>
<P>　　依不觉故，生三种相，与彼不觉相应不离。云何为三：一者无明业相。以不觉故心动，说名为业。觉则不动，动则有苦，果不离因故。二者能见相。以依动故能见，不动则无见。三者境界相。以依能见故，境界妄现，离见则无境界。以有境界缘故，复生六种相。云何为六：一者智相。依于境界，心起分别，爱与不爱故。二者相续相。依于智故，生其苦乐，觉心起念，相应不断故。三者执取相。依于相续，缘念境界，住持苦乐，心起著故。四者计名字相。依于妄执，分别假名言相故。五者起业相。依于名字，寻名取著，造种种业故。六者业系苦相。以依业受果，不自在故。当知无明能生一切染法，以一切染法，皆是不觉相故。</P>
<P>　　当知世间一切境界，皆依众生无明妄心，而得住持。是故一切法，如镜中像，无体可得，唯心虚妄。以心生则种种法生，心灭则种种法灭故。</P>
<P> </P>
<CENTER><FONT color=#0000ff size=5><STRONG>第九　助道门</STRONG></CENTER>
<P></P>
<P></FONT><FONT color=#ff0080 size=3><BR>　　《观无量寿佛经》</FONT><FONT color=#000000 size=3>　　<BR>　　欲生彼国者，当修三福：一者孝养父母，奉事师长。慈心不杀，修十善业。二者受持三归，具足众戒，不犯威仪。三者发菩提心，深信因果。读诵大乘，劝进行者。如此三事，名为净业。（正说分，初明净业）</P>
<P>　　若有众生愿生彼国者，发三种心，即便往生。何等为三：一者至诚心。二者深心。三者回向发愿心。具此三心，必生彼国。（正说分，十四上品生观）</P>
<P>　　</FONT><FONT color=#ff0080 size=3>《优婆塞戒经》</FONT><FONT color=#000000 size=3><BR>　　若修悲心，难施能施，难忍能忍，难作能作，以是义故，一切善法，悲为根本。善男子：若人能修如是悲心，当知是人能坏恶业如须弥山，不久当得阿耨多罗三藐三菩提。是人所作少许善业，所获果报如须弥山。（悲品第三）</P>
<P>　　善男子：菩萨摩诃萨具足三事，则得名为财法长者。……一者至心奉持禁戒。二者四摄摄取众生。三者口言柔软不粗。……复有三事：一者闻诸菩萨苦行不怖。二者见有求者，终不言无。三者终不生念我胜一切。（发愿品第七）</P>
<P>　　若闻讥毁，心能堪忍。若闻赞叹，反生惭愧。……扬人善事，隐他过咎。人所惭耻处，终不宣说。闻他秘事，不向余说。……少恩加己，思欲大报。于己怨者，恒生善心。怨亲等苦，先救怨者。见有骂者，反生怜悯。……世间之事，虽无利益，为众生故，而亦学之。……爱离别时，心不生恼，观无常故。受乐受时，心不耽荒，观苦无常。（自他庄严品第十一）</P>
<P>　　</FONT><FONT color=#ff0080 size=3>《金刚般若波罗密经》</FONT><FONT color=#000000 size=3><BR>　　若善男子、善女人，受持读诵此经，若为人轻贱，是人先世罪业，应堕恶道，以今世人轻贱故，先世罪业，则为消灭，当得阿耨多罗三藐三菩提。（能净业障分第十六）</P>
<P>　　以无我、无人、无众生、无寿者，修一切善法，即得阿耨多罗三藐三菩提。须菩提，所言善法者，即非善法，是名善法。（净心行善分第二十三）</P>
<P>　　</FONT><FONT color=#ff0080 size=3>《大方广佛华严经》</FONT><FONT color=#000000 size=3><BR>　　菩萨在家　当愿众生　知家性空　免其逼迫<BR>　　妻子集会　当愿众生　怨亲平等　永离贪著<BR>　　涉路而去　当愿众生　履净法界　心无障碍<BR>　　见苦恼人　当愿众生　获根本智　灭除众苦<BR>　　从舍出时　当愿众生　深入佛智　永出三界<BR>　　睡眠始寤　当愿众生　一切智觉　周顾十方<BR>　　（净行品第十一）</P>
<P>　　善男子：善知识者，如慈母，出生佛种故。如慈父，广大利益故。如乳母，守护不令作恶故。如教师，示其菩萨所学故。如善导，能示波罗蜜道故。如良医，能治烦恼诸病故。如雪山，增长一切智药故。如勇将，殄除一切怖畏故。如济客，令出生死瀑流故。如船师，令到智慧宝洲故。（入法界品第三十九）</P>
<P>　　善男子：言恒顺众生者，谓尽法界虚空界十方刹海，所有众生，种种差别，所谓卵生、胎生、湿生、化生，……我皆于彼随顺而转，种种承事，种种供养，如敬父母，如奉师长，及阿罗汉，乃至如来等无有异。于诸病苦，为作良医。于失道者，示其正路。于暗夜中，为作光明。于贫穷者，令得伏藏。菩萨如是平等饶益一切众生。何以故？菩萨若能随顺众生，则为随顺供养如来。若于众生尊重承事，则为尊重承事如来。若令众生欢喜者，则令一切如来欢喜。何以故？诸佛如来以大悲心而为体故。因于众生而起大悲，因于大悲生菩提心，因菩提心成等正觉。譬如旷野沙碛之中，有大树王，若根得水，枝叶华果悉皆繁茂。生死旷野菩提树王，亦复如是。一切众生而为树根，诸佛菩萨而为华果，以大悲水饶益众生，则能成就诸佛菩萨智慧华果。何以故？若以大悲水饶益众生，则能成就阿耨多罗三藐三菩提故。是故菩提属于众生，若无众生，一切菩萨终不能成无上正觉。</P>
<P>　　善男子：言普皆回向者。从初礼拜，乃至随顺，所有功德，悉皆回向尽法界虚空界一切众生。愿令众生，常得安乐，无诸病苦。欲行恶法，悉皆不成。所修善业，皆速成就。关闭一切诸恶趣门，开示人天涅槃正路。若诸众生，因其积集诸恶业故，所感一切极重苦果，我皆代受，令彼众生悉得解脱，究竟成就无上菩提。（普贤行愿品）</P>
<P>　　</FONT><FONT color=#ff0080 size=3>《大般涅槃经》</FONT><FONT color=#000000 size=3><BR>　　婴儿行者，如彼婴儿，啼哭之时，父母即以杨树黄叶而语之言，莫啼莫啼，我与汝金。婴儿见已，生真金想，便止不啼。……如来亦尔，若有众生欲造众恶，如来为说三十三天常乐我净，端正自恣，于妙宫殿，受五欲乐，六根所对，无非是乐。众生闻有如是乐故，心生贪乐，止不为恶，勤作三十三天善业，实是生死，无常、无乐、无我、无净，为度众生，方便说言常、乐、我净。（梵行品第八之七）</P>
<P>　　菩萨摩诃萨自观其身，如病如疮，如痈如怨，如箭入体，是大苦聚，悉是一切善恶根本。是身虽复不净如是，菩萨犹故瞻视将养。何以故？非为贪身，为善法故；为于涅槃，不为生死；为常、乐、我、净，不为无常、乐、我、净。（光明遍照高贵德王菩萨品第十之二）</P>
<P>　　</FONT><FONT color=#ff0080 size=3>《大乘起信论》</FONT><FONT color=#000000 size=3><BR>　　譬如大摩尼宝，体性明净，而有矿秽之垢，若人虽念宝性，不以方便种种磨治，终无得净。如是众生真如之法，体性空净，而有无量烦恼染垢，若人虽念真如，不以方便种种熏修，亦无得净。以垢无量遍一切法故，修一切善行以为对治。若人修行一切善法，自然归顺真如法故。</P>
<P>　　</FONT><FONT color=#ff0080 size=3>《念佛直指》</FONT><FONT color=#000000 size=3><BR>　　一、念身不求无病。二、处世不求无难。三、究心不求无障。四、立行不求无魔。五、谋事不求易成。六、交情不求益我。七、于人不求顺适。八、施德不望求报。九、见利不求沾分。十、被抑不求申明。……此十大碍行，摄一切诸碍，惟上智者堪任，中下之人，不敢希冀。……于诸碍中，一一能照察觉悟，省身体道，持之不失，则能入诸魔界，不为群魔退转其心，循诸色声，不为色声惑乱其志。乃至憎爱名利之境，人我得失之场，我心先居碍中，彼碍岂能为碍！……当知此碍，即是一切众生大善知识，亦是一切众生良佑福田。可以了死脱生，可以超凡入圣。……是故大圣化人，以病苦为良药，以患难为解脱，以障碍为逍遥，以群魔为法侣，以事难为安乐，以弊交为资粮，以逆人为园林，以施德为弃屣，以疏利为富贵，以受抑为行门。如是则居碍反通，求通反碍，于此障碍，皆成妙境。……是故如来于障碍中，得菩提道。（十大碍行第十七）</P>
<P>　　</FONT><FONT color=#ff0080 size=3>《佛性论》</FONT><FONT size=3><BR>　　从今发愿，穷未来际，恒以愿摄一切众生，未曾舍离。随所行道，并入菩提愿海所摄。以自利故，不舍涅槃；为利他故，不舍生死。故有二观：一于生死，观苦过失。二于涅槃，观乐功德。</FONT></P>
<P> </P>
<P align=center><STRONG><FONT color=#0000ff size=5>第十　修证门</FONT></STRONG></P><FONT color=#006699>
<P align=left><BR><FONT color=#000000>　　<FONT color=#ff0080>《佛说四十二章经》</FONT><BR>　　佛言：人有众过，而不自悔，顿息其心，罪来赴身，如水归海，渐成深广。若人有过，自解知非，改恶行善，罪自消灭，如病得汗，渐有痊损耳。（第五章）<BR><BR>　　佛言：净心修志，可会至道。譬如磨镜，垢去明存。断欲无求，当得宿命。（第十三章）<BR><BR>　　佛言：当念身中四大，各自有名，都无我者。我即都无，其如幻耳。（第二十章）<BR><BR>　<FONT color=#ff0080>　《圆觉修多罗了义经》</FONT><BR>　　一切如来本起因地，皆依圆照清净觉相，永断无明，方成佛道。云何无明？善男子：一切众生，从无始来，种种颠倒，犹如迷人，四方易处，妄认四大为自身相，六尘缘影为自心相。譬彼病目，见空中华，及第二月。善男子：空实无华，病者妄执。由妄执故，非唯惑此虚空自性，亦复迷彼实华生处，由此妄有轮转生死，故名无明。善男子：此无明者，非实有体，如梦中人，梦时非无，及至于醒，了无所得。<BR>　　善男子：如来因地修圆觉者，知是空华，即无轮转，亦无身心，受彼生死，非作故无，本性无故。……末世众生，依此修行，不堕邪见。<BR><BR>　　文殊汝当知　一切诸如来　从于本因地　皆以智慧觉<BR>　　了达于无明　知彼如空华　即能免流转　又如梦中人<BR>　　醒时不可得　觉者如虚空　平等不动转　觉遍十方界<BR>　　即得成佛道　众幻灭无处　成道亦无得　本性圆满故<BR>　　菩萨于此中　能发菩提心　末世诸众生　修此免邪见<BR>　　（文殊菩萨章）<BR><BR>　　善男子：一切众生，种种幻化，皆生如来圆觉妙心，犹如空华，从空而有，幻华虽灭，空性不坏。众生幻心，还归幻灭，诸幻灭尽，觉心不动。<BR>　　善男子：知幻即离，不作方便；离幻即觉，亦无渐次。一切菩萨及末世众生，依此修行，如是乃能永离诸幻。（普贤菩萨章）<BR><BR>　　善男子：彼之众生，幻身亦灭。幻心灭故，幻尘亦灭。幻尘灭故，幻灭亦灭。幻灭灭故，非幻不灭。譬如磨镜，垢尽明现。……此菩萨及末世众生，证得诸幻灭影像故，尔时便得无方清净，无边虚空，觉所显发。<BR>　　善男子：虚空如是平等不动，当知觉性平等不动。四大不动故，当知觉性平等不动。如是乃至八万四千陀罗尼门平等不动，当知觉性平等不动。<BR>　　善男子：觉成就故，当知菩萨不与法缚，不求法脱；不厌生死，不爱涅槃；不敬持戒，不憎毁禁；不重久习，不轻初学。何以故？一切觉故。譬如眼光，晓了前境，其光圆满，得无憎爱。何以故，光体无二，无憎爱故。（普眼菩萨章）<BR><BR>　　善男子：有照有觉，俱名障碍。是故菩萨常觉不住，照与照者，同时寂灭。譬如有人，自断其首，首已断故，无能断者。则以碍心，自灭诸碍，碍己断灭，无灭碍者。<BR>　　善男子：但诸菩萨及末世众生，居一切时不起妄念，于诸妄心亦不息灭，住妄想境不加了知，于无了知不辨真实。……是则名为随顺觉性。（清净慧菩萨章）<BR><BR>　　善男子：彼末世众生习菩提者，以己微证，为自清净，犹未能尽我相根本。若复有人赞叹彼法，即生欢喜，便欲济度。若复诽谤彼所得者，便生瞋恨。则知我相坚固执持，潜伏藏识，游戏诸根，曾不间断。善男子：彼修道者，不除我相，是故不能入清净觉。（净诸业障菩萨章）<BR><BR>　　钝根未成者　常当诚心忏　<BR>　　无始一切罪　诸障若消灭　<BR>　　佛境便现前（圆觉菩萨章）<BR><BR>　<FONT color=#ff0080>　《大佛顶首楞严经》</FONT><BR>　　尔时，阿难及诸大众，蒙佛如来微妙开示，身心荡然，得无挂碍。是诸大众，各各自知心遍十方，见十方空，如观手中所持叶物。一切世间诸所有物，皆是菩提妙明元心，心精遍圆，含裹十方。反观父母所生之身，犹彼十方虚空之中，吹一微尘，若存若亡，如湛巨海，流一浮沤，起灭无从，了然自知，获本妙心，常住不灭。（卷三）<BR><BR>　　阿难：……菩提涅槃，尚在遥远，非汝历劫辛勤修证，虽复忆持十方如来十二部经清净妙理，如恒河沙，只益戏论。……是故阿难：汝虽历劫忆持如来秘密妙严，不如一日修无漏业，远离世间憎爱二苦。<BR><BR>　　阿难：……得元明觉无生灭性，为因地心，然后圆成果地修证。如澄浊水，贮于静器，静深不动，沙土自沈，清水现前，名为初伏客尘烦恼。去泥纯水，名为永断根本无明。<BR><BR>　　以诸众生，从无始来，循诸色声，逐念流转，曾不开悟性净妙常。不循所常，逐诸生灭，由是生生杂染流转。若弃生灭，守于真常，常光现前，根尘识心，应时销落。想相为尘，识情为垢，二俱远离，则汝法眼，应时清明，云何不成无上知觉。（卷四）<BR><BR>　　是故阿难：随汝心中选择六根。根结若除，尘相自灭，诸妄销亡，不真何待!?……此根初解，先得人空，空性圆明，成法解脱，解脱法已，俱空不生。是名菩萨从三摩地，得无生忍。（卷五）<BR><BR>　　彼佛教我从闻思修入三摩地。初于闻中，入流亡所，所入既寂，动静二相，了然不生。如是渐增，闻所闻尽。尽闻不住，觉所觉空。空觉极圆，空所空灭。生灭既灭，寂灭现前。忽然超越世出世间，十方圆明，获二殊胜：一者上合诸佛本妙觉心，与诸佛如来，同一慈力。二者下合十方一切六道众生，与诸众生同一悲仰。（观世音菩萨耳根圆通）<BR><BR>　　由我初获妙妙闻心，心精遗闻，见闻觉知，不能分隔，成一圆融清净宝觉。（四不思议无作妙德）<BR><BR>　　空生大觉中　如海一沤发　有漏微尘国　皆依空所生<BR>　　沤灭空本无　况复诸三有　归元性无二　方便有多门<BR>　　圣性无不通　顺逆皆方便<BR><BR>　　一根既返源　六根成解脱　见闻如幻翳　三界若空华<BR>　　闻复翳根除　尘销觉圆净　净极光通达　寂照含虚空<BR>　　却来观世间　犹如梦中事　（文殊菩萨偈颂）<BR><BR>　　佛告阿难：汝常闻我毗奈耶中，宣说修行三决定义，所谓摄心为戒，因戒生定，因定发慧。是则名为三无漏学。（卷六）<BR><BR>　　阿难：……汝勗修行，欲得菩提，要除三惑。不尽三惑，纵得神通，皆是世间有为功用，习气不灭，落于魔道，虽欲除妄，倍加虚伪。<BR><BR>　　然彼诸魔虽有大怒，彼尘劳内，汝妙觉中，如风吹光，如刀断水，了不相触。……当处禅那，觉悟无惑，则彼魔事，无奈汝何。（五阴魔障）<BR><BR>　　又以此心，研究深远，忽于中夜，遥见远方市井街巷、亲族眷属，或闻其语。此名迫心逼极飞出，故多隔见，非为圣证。不作圣心，名善境界，若作圣解，即受群邪。（色阴魔障之一）<BR><BR>　　于精明中，圆悟精理，得大随顺，其心忽生无量轻安，已言成圣，得大自在。此名因慧获诸轻清。悟则无咎，非为圣证。若作圣解，则有一分好轻清魔，入其心腑，自谓满足，更不求进。……疑误众生，堕阿鼻狱。失于正受，当从沦堕。（受阴魔障之一）<BR><BR>　　三摩地中，心爱神通，种种变化，研究化元，贪取神力。尔时天魔候得其便，飞精附人，口说经法。……或水上行，如履平地；或于空中，安坐不动。……自言是佛。身著白衣，受比丘礼。诽谤禅律，骂詈徒众。……鬼力惑人，非有真实。（想阴魔障之一）（卷九）<BR><BR>　　于先除灭色受想中，生计度者，是人堕入死后无相，发心颠倒。……从此或计涅槃因果，一切皆空，徒有名字，究竟断灭。由此计度生死无故，堕落外道，惑菩提性。（行阴魔障之一）<BR><BR>　　在生灭中，早计常住，既惑不生，亦迷生灭，安住沈迷，生胜解者，是人则堕常非常执，计自在天，成其伴侣，迷佛菩提，亡失知见。（识阴魔障之一）<BR><BR>　　阿难：如是十种禅那，中涂成狂，因依迷惑、于未足中，生满足证，皆是识阴用心交互，故生斯位。众生顽迷，不自忖量，逢此现前，各以所爱先习迷心，而自休息，将为毕竟所归宁地，自言满足无上菩提，大妄语成，外道邪魔所惑业终，堕无间狱。声闻缘觉不成增进。（识阴通结）<BR><BR>　　识阴若尽，则汝现前诸根互用。从互用处中，能入菩萨金刚干慧，圆明精心，于中发化，如净琉璃，内含宝月。如是乃超十信、十住、十行、十回向、四加行心，菩萨所行金刚十地，等觉圆明，入于如来妙庄严海，圆满菩提，归无所得。（魔销总结）<BR><BR>　　理则顿悟，乘悟并销。事非顿除，因次第尽。（五阴边际）（卷十）<BR><BR>　　<FONT color=#ff0080>《金刚般若波罗蜜经》</FONT><BR>　　佛告须菩提：诸菩萨摩诃萨，应如是降伏其心，所有一切众生之类，……我皆令人无馀涅槃而灭度之。如是灭度无量无数无边众生，实无众生得灭度者。何以故？须菩提：若菩萨有我相、人相、众生相、寿者相，即非菩萨。（大乘正宗分第三）<BR><BR>　　如来常说，汝等比丘，知我说法，如筏喻者，法尚应舍，何况非法。（正信希有分第六）<BR><BR>　　如来者，无所从来，亦无所去，故名如来。（威仪寂静分第二十九）<BR><BR><FONT color=#ff0080>　　《般若波罗蜜多心经》</FONT><BR>　　是诸法空相，不生不灭，不垢不净，不增不减。<BR><BR>　<FONT color=#ff0080>　《大乘无量寿经》</FONT><BR>　　佛告阿难：汝曹欲见无量清净平等觉及诸菩萨、阿罗汉等所居国土，应起西向，当日没处，恭敬顶礼，称念南无阿弥陀佛。阿难即从座起，面西合掌顶礼，白言：我今愿见极乐世界阿弥陀佛，供养奉事，种诸善根。顶礼之间，忽见阿弥陀佛容颜广大，色相端严，如黄金山，高出一切诸世界上。……世尊告言：其中生者，已曾亲近无量诸佛，植众德本，汝欲生彼，应当一心归依瞻仰。作是语时，阿弥陀佛即于掌中放无量光，普照一切诸佛世界。时诸佛国，皆悉明现，如处一寻。（一寻为八尺）（礼佛现光第三十八）<BR><BR><FONT color=#ff0080>　　《佛说观无量寿佛经》</FONT><BR>　　韦提希与五百侍女，闻佛所说？应时即见极乐世界广长之相，得见佛及二菩萨，心生欢喜，叹未曾有，豁然大悟，得无生忍。（正说分，明利益）<BR><BR>　　<FONT color=#ff0080>《佛说如幻三摩地无量印法门经》</FONT><BR>　　时此娑婆世界释迦牟尼佛如来会中，所有诸菩萨摩诃萨、苾刍、苾刍尼、优婆塞、优婆夷……悉能见彼极乐世界，及见无量光如来，菩萨、声闻大众围绕，光明炽盛，如妙高山。<BR><BR><FONT color=#ff0080>　　《十往生经》</FONT><BR>　　佛告山海慧菩萨，汝今应当起立合掌，正身向西，正念观阿弥陀佛国，愿见阿弥陀佛。……尔时阿弥陀佛现大神通，放大光明，照山海慧菩萨身。尔时山海慧菩萨等，即见阿弥陀佛国所有庄严妙好之事。<BR><BR><FONT color=#ff0080>　　《占察善恶业报经》</FONT><BR>　　若欲依“一实境界”修信解者，应当学习二种观道。何等为二？一者唯心识观，二者真如实观。学唯心识观者，所谓于一切时、一切处，随身口意所有作业，悉当观察，知唯是心。乃至一切境界，若心住念，皆当察知。……知己内心自生想念，非一切境界有念有分别也。所谓内心自生长短、好恶、是非、得失、衰利、有无等见，无量诸想，而一切境界，未曾有想，起于分别。……常应如是守记内心，知唯妄念，无实境界，勿令休废，是名修学唯心识观。若于坐时，随心所缘，念念观知唯心生灭，譬如实观者，思惟心性无生无灭，不住见闻觉知，永离一切分别之想，渐渐能过空处、识处、无少处（或名无所有处）、非想非非想处等定境界相，得相似空三昧。得相似空三昧时，识、想、受、行粗分别相，不现在前。从此修学，为善知识大慈悲者守护长养，是故离诸障碍，勤修不废，展转能入心寂三昧。<BR><BR>　　其利根者，先已能知一切外诸境界，唯心所作，虚诳不实，如梦如幻等，决定无有疑虑，阴盖轻微，散乱心少，如是等人，即应学习真如实观。其钝根者，未能知一切外诸境界，悉唯是心，虚诳不实故，染着情厚，盖障数起，心难调起，应当先学唯心识观。<BR><BR><FONT color=#ff0080>　　《大乘本生心地观经》</FONT><BR>　　诸法缘生皆是假　凡愚妄计以为我　即此从缘法非真<BR>　　妄想分别计为有　若能断除于二执　当证无上大菩提……<BR>　　若能修习深妙观　惑业苦果无由起　唯观实相真性如<BR>　　能所俱忘离诸见（厌舍品第三）<BR><BR><FONT color=#ff0080>　　《妙法莲华经》</FONT><BR>　　文殊师利　　我见诸王　　往诣佛所　　问无上道　　<BR>　　便舍乐土　　宫殿臣妾　　剃除须发　　而被法服　　<BR>　　或见菩萨　　而作比丘　　独处闲静　　乐诵经典　　<BR>　　又见菩萨　　勇猛精进　　入于深山　　思维佛道　　<BR>　　又见离欲　　常处空闲　　深修禅定　　得五种通……<BR>　　又见佛子　　定慧具足　　以无量喻　　为众讲法……<BR>　　又见菩萨　　寂然宴默　　天龙恭敬　　不以为喜<BR>　　又见菩萨　　处林放光　　济地狱苦　　令入佛道　　<BR>　　又见佛子　　未尝睡眠　　经行林中　　勤求佛道　　<BR>　　又见具戒　　威仪无缺　　净如宝珠　　以求佛道<BR>　　又见佛子　　住忍辱力　　增上慢人　　恶骂捶打<BR>　　皆悉能忍　　以求佛道　　又见菩萨　　离诸戏笑<BR>　　及痴眷属　　亲近智者　　一心除乱　　摄念山林　<BR>　　亿千万岁　　以求佛道　　或见菩萨　　肴膳饮食　<BR>　　百种汤药　　施佛及僧　　名衣上服　　价值千万<BR>　　或无价衣　　施佛及僧……如是等施　　种种微妙<BR>　　欢喜无厌　　求无上道　　或有菩萨　　说寂灭法<BR>　　种种教诏　　无数众生　　或有菩萨　　观诸法性<BR>　　无有二相　　犹如虚空　　又见菩萨　　心无所著　　<BR>　　以此妙慧　　求无上道<BR><BR>　　世尊在大众　　敷演深法义　　一一诸佛土　　声闻众无数<BR>　　因佛光所照　　悉见彼大众　　或有诸比丘　　在于山林中<BR>　　精进持净戒　　犹如护明珠　　又见诸菩萨　　行施忍辱等<BR>　　其数如恒沙　　斯由佛光照　　又见诸菩萨　　深入诸禅定<BR>　　身心寂不动　　以求无上道　　又见诸菩萨　　知法寂灭相<BR>　　各于其国土　　说法求佛道（序品第一）<BR></FONT><FONT color=#000000></FONT></P>
<P align=left><FONT color=#000000>　　佛所成就第一希有难解之法，唯佛与佛，乃能究尽诸法实相。所谓诸法如是相，如是性，如是体，如是力，如是作，如是因，如是缘，如是果，如是报，如是本末究竟等。（方便品第二）<BR><BR>　　读走经者，常无忧恼，又无病痛。……游行无畏，如师子王。智慧光明，如日之照。若于梦中，但见妙事。见诸如来，坐师子座，诸比丘众，围绕说法。（安乐行品第十四）<BR><BR><FONT color=#ff0080>　　《大方广佛华严经》</FONT><BR>　　如来最自在　超世无所依　具一切功德　度一切诸有<BR>　　无依无所著　无想无依止　体性不可量　见者咸称叹<BR>　　光明遍清净　尘累悉蠲除　不动离二边　此是如来智（光明觉品第九）<BR><BR>　　法性本无生　示现而有生　是中无能现　亦无所现物<BR>　　眼耳鼻舌身　心意诸情根　一切空无性　妄心分别有<BR>　　如理而观察　一切皆无性（菩萨问明品第十）<BR><BR>　　佛子：有十种法，令诸菩萨所行清净。何等为十：一者悉舍资财，满众生意。二者持戒清净，无所毁犯。三者柔和忍辱，无有穷尽。四者勤修诸行，永不退转。五者以正念力，心无迷乱。六者分别了知无量诸法。七者修一切行，而无所著。八者其心不动，犹如山王。九者广度众生，犹如桥梁。十者知一切众生与诸如来，同一体性。（明法品第十八）<BR><BR>　　菩萨如是深入法界教化众生，而于众生不生执著。受持诸法，而于诸法不生执著。发菩提心，住于佛住，而于佛住不生执著。虽有言说，而于言说心无所著。入众生趣，于众生处心无所著。了知三昧，能入能住，而于三昧心无所著。往诣无量诸佛国土，若入若见，若于中住，而于佛土，心无所著。舍去之时，亦无顾恋。菩萨摩诃萨以能如是无所著故，于佛法中，心无障碍。<BR><BR>　　世间众生，不知恩报，更相仇对，邪见执著，迷惑颠倒，愚痴无知，无有信心，随逐恶友，起诸恶慧，贪爱无明，种种烦恼、悉皆充满，是我所修菩萨行处。<BR><BR>　　一切文字语言法　智皆善入不分别　住于真实境界中<BR>　　此见性者所行道　安住甚深大法海　善能印定一切法<BR>　　了法无相真实门　此见实者所行道（十行品第二十一）<BR><BR>　　设于无数劫　财宝施于佛　不知佛实相　此亦不名施<BR>　　无量众色相　庄严于佛身　非于色相中　而能见于佛<BR>　　如来等正觉　寂然恒不动　而能普现身　遍满十方界<BR>　　譬如虚空界　不生亦不灭　诸佛法如是　毕竟无生灭<BR>　　　　　　　　　　　　　　　　（兜率天宫偈赞品第二十四）<BR><BR>　　大士游行诸世界　悉能安隐诸群生<BR>　　普使一切皆欢喜　修菩萨行无厌足　<BR>　　除灭一切诸心毒　思维修习最上智<BR>　　不为自己求安乐　但愿众生得离苦<BR><BR>　　菩萨摩诃萨在家宅中，与妻子俱，未曾暂舍菩提之心，正念思维萨婆若境，自度度彼，令得究竟。以善方便，化己眷属，令入菩萨智，令成熟解脱。虽与同止，心无所著。以本大悲，处于居家。以慈心故，随顺妻子。于菩萨清净道，无所障碍。菩萨虽在居家，作诸事业，未曾暂舍一切智心。<BR><BR>　　菩萨摩诃萨如是修行诸善根时，于恶众生不生疲厌，亦不误起弃舍之心。设满世间一切众生，悉不知恩，菩萨于彼，初无嫌恨，不生一念求反报心，但欲灭其无量苦恼，于诸世间，心如虚空，无所染著。（十回向品第二十五）<BR><BR>　　此菩萨得欢喜地已，所有怖畏悉得远离，所谓不活畏，恶名畏，死畏，恶道畏，大众威德畏。如是怖畏，皆得远离。何以故？此菩萨离我想故，尚不爱自身，何况资财，是故无有不活畏。不于他有所希求供养，唯专给施一切众生，是故无有恶名畏。远离我见，无有我想，是故无有死畏。自知死已，决定不离诸佛菩萨，是故无有恶道畏。我所志乐，一切世间无与等者，何况有胜，是故无有大众威德畏。<BR><BR>　　佛子：此菩萨以深智慧，如是观察，常勤修习方便慧，起殊胜道，安住不动，无有一念休息废舍，行住坐卧，乃至睡梦，未曾暂与盖障相应。（十地品第二十六）<BR><BR>　　善男子：如来功德，假使十方一切诸佛，经不可说不可说佛刹极微尘数劫，相续演说，不可穷尽。若欲成就此功德门，应修十种广大行愿。何等为十：一者礼敬诸佛。二者称赞如来。三者广修供养。四者忏悔业障。五者随喜功德。六者请转法轮。七者请佛住世。八者常随佛学。九者恒顺众生。十者普皆回向。<BR><BR>　　善男子：言忏悔业障者，菩萨自念我于过去无始劫中，由贪嗔痴，发身口意，作诸恶业，无量无边。若此恶业有体相者，尽虚空界，不能容受。我今悉以清净三业，遍于法界极微尘刹一切诸佛菩萨众前，诚心忏悔，后不复造，恒住净戒一切功德。如是虚空界尽，众生业尽，众生烦恼尽，我忏乃尽。而虚空界，乃至众生烦恼，不可尽故，我此忏悔，无有穷尽，念念相续，无有间断，身语意业，无有疲厌。<BR><BR>　　我昔所造诸恶业　皆由无始贪嗔痴　从身语意之所生　一切我今皆忏悔<BR><BR>　　勤修清净波罗蜜　恒不忘失菩提心　灭除障垢无有余　一切妙行皆成就<BR>　　于诸惑业及摩境　世间道中得解脱　（普贤行愿品）<BR><BR><BR>　<FONT color=#ff0080>　《大般涅槃经》</FONT><BR>　　涅槃之体非本无今有。若涅槃体本无今有者，则非无漏常住之法。有佛无佛，性相常住。以诸众生烦恼覆故，不见涅槃，便谓为无。菩萨摩诃萨，以戒定慧勤修其心，断烦恼已，便得见之。（光明遍照高贵德王菩萨品第十之一）<BR><BR>　　善男子：十住菩萨智慧力多，三昧力少，是故不得明见佛性。声闻、缘觉三昧力多，智慧力少，以是因缘，不见佛性。诸佛世尊定慧等故，明见佛性，了了无碍。（师子吼菩萨品第十一之五）<BR><BR>　　善男子：一切诸法，皆是虚假，随其灭处，是名为实，是名实相，是名法界，名毕竟智，名第一义谛，名第一义空。（憍陈如品第十三之三）<BR><BR><FONT color=#ff0080><BR>　　《楞伽经》</FONT><BR>　　前圣所知，转相传授，妄想无性。菩萨摩诃萨，独一静处，自觉观察，不由于他，离见妄想。上上昇进，入如来地。是名自觉圣智相。（一切佛语心品之二）<BR><BR>　<FONT color=#ff0080>　《大乘起信论》</FONT><BR><BR>　　一切诸法，唯依妄念而有差别。若离心念，则无一切境界之相。<BR><BR>　　此真如者，依言说分别，有二种义。云何为二：一者如实空。以能究竟显实故。二者如实不空，以有自体具足无漏性功德故。所言空者，从本己来，一切染法，不相应故。谓离一切法差别之相，以无虚妄心念故。……所言不空者，已显法体空无妄故，即是真心，常恒不变，净法满足，则名不空。亦无有相可取，以离念境界，唯证相应故。<BR><BR>　　若有众生，能观无念者，则为向佛智故。<BR><BR>　　粗中之粗，凡夫境界。粗中之细，及细中之粗，菩萨境界。细中之细，是佛境界。<BR><BR>　　自信己性，知心妄动，无前境界，修远离法。以如实知无前境界故，种种方便，起随顺行，不取不念，乃至久远熏习力故，无明则灭。以无明灭故，心无有起。以无起故，境界随灭。以因缘俱灭故，心相皆尽，名得涅槃，成自然业。<BR><BR></FONT><FONT color=#000000><FONT color=#ff0080><BR>　　《佛性论》</FONT><BR>　　是佛性中，分别众生自有三种：一者不证见佛性，名为凡夫。二者能证见佛性，名为圣人。三者证至此理究竟清净，说名如来。<BR><BR></P>
<HR style="WIDTH: 756px; HEIGHT: 19px" width=756 color=#9a9a9a SIZE=19>

<P align=center><STRONG><BR>敬为“法藏碎金”编成，欢喜赞叹：<BR></STRONG><BR><BR><FONT color=#0000ff size=4>援溺深渊见至情　　毫端一字一光明<BR>碎金原自真金出　　大觉首从大愿生<BR>火宅唤醒耽湎客　　宝车直趣法王城<BR>普令百兽能圆伏　　山震谷呜师吼声</FONT><BR><BR><BR>　　　　　　　　　　　　　　　　　　　　　净业弟子俞慧云顶礼，时年八十三岁。</P>
<P align=left><BR><BR><STRONG>　　（附录）　　<FONT size=5>辑录经论一览</FONT></STRONG></P>
<BLOCKQUOTE dir=ltr style="MARGIN-RIGHT: 0px">
<BLOCKQUOTE dir=ltr style="MARGIN-RIGHT: 0px">
<BLOCKQUOTE dir=ltr style="MARGIN-RIGHT: 0px">
<BLOCKQUOTE dir=ltr style="MARGIN-RIGHT: 0px">
<P align=left><BR><STRONG>甲、经典<BR><BR></STRONG><BR><FONT color=#dc7725><FONT color=#f70909 size=4>　　法句经　　<BR>　　八大人觉经　<BR>　　地藏菩萨本愿经<BR>　　佛说四十二章经<BR>　　大宝积经<BR>　　佛遗教经<BR>　　般若波罗密多心经<BR>　　优婆塞戒经<BR>　　金刚般若婆罗密经<BR>　　大乘理趣六婆罗密多经<BR>　　圆觉修多罗了义经<BR>　　大乘本生心地观经<BR>　　楞伽阿跋多罗宝经<BR>　　梵网经<BR>　　大悲心陀罗尼经　<BR>　　药师琉璃光如来本愿功德经<BR>　　文殊说般若经　<BR>　　占察善恶业报经　<BR>　　大集经　<BR>　　佛说阿弥陀经<BR>　　维摩诘所说经<BR>　　观无量寿佛经　<BR>　　六祖坛经　<BR>　　大乘无量寿经　<BR>　　摩诃般若波罗密经<BR>　　十往生经　<BR>　　大佛顶首楞严经　<BR>　　称扬净土功德经<BR>　　妙法莲华经<BR>　　如幻三摩地无量印法门经　<BR>　　大方广佛华严经<BR>　　大般涅槃经<BR>　　净土生无生论　</FONT><BR></FONT><BR></P><STRONG></STRONG>
<P align=left><STRONG>乙、论著</STRONG><BR><BR><BR></FONT><FONT color=#ff0000 size=4>　　念佛直指　<BR>　　大乘起信论　<BR>　　释禅波罗密次第法门　<BR>　　十住毗婆沙论<BR>　　佛性论<BR>　　往生论　<BR>　　中论<BR>　　大智度论<BR>　　佛说阿弥陀经疏钞<BR>　　佛说阿弥陀经要解</FONT><BR></P></BLOCKQUOTE>
<P align=left> </P></BLOCKQUOTE></BLOCKQUOTE></BLOCKQUOTE></FONT></FONT></FONT></FONT></FONT></FONT></FONT></FONT></FONT>
    
   </p>				                
						<div id="pages" class="text-c"></div></center></div><hr><center><div class='zw'>回向:原世间一切众生破无明，入如来境</div></center></body></html> 